ROMÂNIA LIBERĂ, BUCURESCI, 31 MARTIE 1880
      
      Toată atenţiunea Europii este concentrată acum asupra strălucitei victorii ce partidul whig obţinu, în Anglia, cu ocasiunea noilor alegeri. 
      Se scie că în patria constituţionalismului schimbările opiniunei public nu sunt atăt de capricioase, ca la popoarele continentale. Un scriitor zicea, cu drept cuvănt, despre mersul politicei engleze, că «în Anglia, principiile de reformă se traduc în legi, numai cănd ele au devenit adeverate nevoi sociale; că legile, o dată stabilite, ele mor de bătrăneţe; că introducerea roţii ministeriale, de la o partidă la alta, e tot-d’a-una cerută de motive foarte puternice».
      Acolo este dar o politică ale cărei interese sunt mişcate de o raţiune, luminată şi sinceră, nedăspărţită de adeveratele interese ale naţiunei suverane.
      Este o viaţă publică ce are un sens; care presintă un şir, o desvoltare proprie, firească şi folositoare causelor publice. E un popor norocit acela, care ’şi cunoasce interesele;  care şi-a căntărit oamenii; care înţelege şi apreciază motivele decisiunilor ce ia, în suveranitatea lui electorală.
      Nimic mai natural, de căt a vedea, prin urmare, atenţiunea ce consacră azi presa străină descoperirii causelor intime, cari au provocat căderea neaşteptată a lordului Beaconsfield.
      Nu vom sta să analisăm aci o sumă atăt de complexă de cause, cum e aceia care decide despre resultatul unor alegeri.
      Ceia-ce ne pare însă toarte semnificativ între toate, este opiniunea, aşa de acreditată în momentul de faţă că liberalii datoresc o mare parte a succesului lor intenţiunilor prea accentuate ale lordului Beaconsfield, de a intra în cercul alianţei austro-germane. Englezii n’au voit însă să primească rolul umilitor de a merge înhămaţi la carul scopurilor resbelnice ale «omului de fier». Sir Gladstone a simţit periculul nesiguranţii în care se arunca Anglia, dacă ar fi contribuit, cu partea ei de autoritate şi de putere, să ridice, în regiuni şi mai înalte, prestigiul şi preponderanţa Germaniei.
      Ca om prevedetor şi convins de tăria ideilor sale, ilustrul tribun n’a încetat dar d’a suna, în discursurile sale de meetinguri, coarda alianţei, către care înclinase conducetorul politicei conservatoare. 
      Contopirea individualităţii engleze, în cazanul cu mistere al cancelarului de la Berlin ar fi stins cu totul simpatiile Franţii, ceea ce nu eră, de sigur, în interesul Marei Britanii,
      Opiniunea publică engleză s’a pronunţat prin urmare, categoric în contra acestui curent de idei, şi această impunetoare manifestaţiune va avea urmări decisive pentru politica actuală a Europei. 
      Ilusiunile ce-şi făcea parte din ziarele străine, că ar fi posibil ca Regina să consimtă la disolvarea noului Parlament, în vedere cu obligaţiunile deja înaintate ce lordul Beaconsfield luase faţă cu alte puteri, - toate acele ilusiuni se pot privi actualmente ca absolut înlăturate, căci opiniunea publică engleză s’a arătat ostilă dorinţelor şi planurilor cabinetului conservator, şi, din momentul acesta, patronul politicei filogermane n’are ce mai căuta la cărma afacerilor marelui regat. 
      Organul cetăţii este deja informat, că d. Disraeli va depune demisiunea ministerului în măinile Suveranei, îndată după întoarcerea sa şi va recomanda, dupe usul constituţional, ca succesori de drept pe capii oficiali ai partidei liberale, pe lorzii Granville şi Hartington. 
      Dir Gladstone va avea, fără îndoială, portofoliul său. Unele ziare cred că Regina ei va încredinţa chiar îndatorirea de a întocmi noul cabinet.
      În căte-va zile se speră dar, că politica Europei va eşi din incertitudinea în care se leagănă încă, considerând, pe de altă parte, şi atitudinea tot problematică a prinţului de Bismarck. 
      Vom vedea în ce mod are să se reflecte, în celelalte state ale Europei, stabilirea definitivă a raporturilor politice dintre Anglia şi Germania.          
      În ţară, starea diplomatică şi administrativă se resbate încă în agitaţiunile de culise ce am relatat deja cititorilor noştri.
      D. Brătianu se trudesce a descoperi mijlocul cel mai nemerit, spre a împeca pe heruvimii revoltaţi ai legiunei sale din parlament.
      Se afirmă, că d-sa ar fi şi pus mana pe secretul acestui mijloc.
      Doi sateliţi de rangul al doilea din actualul sistem, vor fi înlocuiţi, spre a da rînd şi altora la strălucirea puterii.
      Cei jertfiţi pe altarul încurcatei situaţiuni, se zice a fi logofătul dreptăţii, d. Stolojan, care s’a ilustrat deja prin atătea idei mari şi juste ce nu încolţiseră încă şi prin mai multe trebşoare merunte, toate patriotice şi adînci, - şi al duoilea la rînd ar vine marele spătar, viteazul de la Lom-Palanca, cu faimosul proiect pentru reducerea esemenelor militare la cea mai simplă espresiune. 
      Dd. Cogălniceanu şi Boerescu remăn tot în slavă, pînă la nuoile disposiţiuni ale statului major.
      Nu putem da însă cu siguranţă numele urmaşilor d-lor Stolojan şi Leca.
      Se şoptesce, între alţii, de d. Geani, unul din iscoditorii revoltei parlamentare şi de d. Slăniceana, celebru prin cunoscinţele sale geografice. 


ROMÂNIA LIBERĂ, BUCURESCI, 1 APRILE 1880
      
      S'a făcut agurida miere.
      Teribilii de ieri, cari trăsneau în contra sistemei d-lui Brătianu, taxat despot chiar de dînşii, cari constatau că «între d-nia-lor şi majoritate nu mai esistă acea comunitate de idei şi de vederi, atăt de neapărată în resolvarea mai multor cestiuni de primă însemnătate ce sunt astăzi la ordinea zilei», aceşti teribili s’au îmblănzit la nişte mieluşei. 
      Vice-preşedinţii şi-au reluat scaunele, d. Boierescu a fost satisfăcut, d. Cogălniceanu a primit schimbările introduse în legea sa. Comedia dar s’a sfărşit cu bine pentru toţi, dar mai cu seamă pentru d. Rosetti, căruia majoritatea entusiasmată, în urma citaniei d-lui Geani, i-a constituit un capital de 432,000 lei şi o recompensă lunară de aci înainte de 3000.
      Şi fiind-că pomenirăm de d. C. A. Rosetti, suntem datori a adăuga încă căte va cuvinte. Omul şi faptul nu ne iartă a trece răpede înainte.
      D. C.A. Rosetti este unul din cei mai însemnaţi bărbaţi politici din Romănia, însemnat, prin crearea unui grup liberal şi prin conducerea lui de atăta timp, însemnat prin o lucrare nervoasă continuă în publicistica romănească, însemnat prin dărămările politice şi prin tenacitatea în luptă. Or fi multe lucruri pe cari nu le aprobăm, din viaţa politică a d-lui Rosetti; sunt multe părţi în sistema sa de guvernare pe cari le condamnăm; dar cu toate acestea, ori căt-de adversari am fi ai unor idei şi procederi d’ale sale, d. Rosetti este şi remăne unul din bărbaţii cari au luptat mai mult prin presă, pentru deşteptarea spiritului public şi împingerea lui înainte.
      Aşa credem că’l vor judeca, în sumă toţi adversarii sei. De aceea suntem convinşi, că ori-ce parlament, fie densul compus din elementele cele mai ostile ideilor d-lui Rosetti i-ar vota îndată betrănului slăbit de lupta îndelungată şi lipsit de mijloacele traiului, o recompensă pe care o merită. Camera actuală însă a luat’o peste cămpi, votănd pe lăngă recompensa d’aici înainte, şi o dotaţiune de 432,000 lei d-lui Rosetti.
      Că argumente se vor găsi în sprijinul acestui vot, nu ne îndoim. Sofiştii au dovedit că ori-ce se poate susţinea pro şi contra. Lucrul însă ne pare straniu în sine şi reu ca precedent.       
      Scim că, dupe revoluţiunea de la 11 Fevruare, s’a votat d-lui C.A. Rosetti o recompensă naţională de o miă de galbeni pe an. D. Rosetti însă a refusat recompensa, declarănd, dacă ne aducem bine aminte, că se simte în destule puteri spre a munci şi a’şi căştiga păinea sa şi a copiilor sei. 
      În timpul guvernului conservator, organul d-lui Boierescu acuza pe d. Rosetti că ar fi trăind la Paris, nu scim din ce fonduri. «Românul» a respuns atunci, deschizend registrele sale delegatului d-lui Boerescu, spre a constata cu ce trăeşte d. Rosetti la Paris. S’au constatat – ni se pare - că «Românul» producea proprietarului seu un venit net de 30,000 franci.
      Se poate ca, astăzi, d. Rosetti să nu se mai  simtă în destule puteri de a munci, şi, sdrobit de multa sa activitate politică, să simtă necesitatea repausului.
      Am zis şi o repeţim, că noi cei d'ăntăi, d’am fi în parlament, am propune recompensa betrânului luptător, căruia viitorimea, mai puţin pasionată de căt cei din lupta zilei, ei va recunoasce multele merite.
      Nu înţelegem însă, de ce i se votează o dotaţiune aşa de rotundă şi pentru trecut. 
      Votul Camerii, în această cestiune, să ni se permită a spune, este o manoperă calculată spre a produce alt efect....
      D. Rosetti nu va priimi dotaţiunea pentru trecut. Şi atunci un căntec general de admiraţiune : Ce patriotism! ce abnegaţiune! ce mărinimiă!             
      Să ni se permită a ne înscrie în contra acestor jocuri, nedemne şi pentru betrânul ce se onorează şi pentru o cameră care votează. E imprudenţă din partea unei majorităţi, ce se mişcă după stimulul d-lui Rosetti, de a vota un aseminea apanagiu capului seu. D. Rosetti are dreptul de a aştepta recunoaşterea drepturilor sale de la adversarii sei, iar nu de la oamenii sei.
      Acest vot micşorează pe d. Rosetti, de va priimi gratificaţia clienţilor sei; el micşorează chiar de va refuza acea gratificaţie, căci totul apare înscenat spre a produce un aseminea efet.
      Noe ne place a vedea pe d. Rosetti mai sus, mai mare ; de aceea desaprobăm purtarea maiorităţii. Capul unui partid trebue să remănă vultur, iar nu coropişniţă.
      Noi nu iubim pe d. Rosetti, dar el stimăm. Mărturisim că sufletul nostru ar suferi, cănd împrejurările ar şterge acest sentiment din fiinţa noastră.      
      Dar parentesa deschisă pentru acest fapt fuse cam largă. Să ne întoarcem la cele începute.
      Acum că vice-preşedinţii demisionaţi s’au întors la scaunele lor, să ne fie permis a-i întreba: Cari sunt multele cestiuni de primă însemnătate astăzi la ordinea zilii, în privinţa cărora sunt în desacord d-nia-lor ca majoritatea Camerii?
      Această lămurire o cere opiniunea publică, despre respectarea căreia s’a făcut atăta paradă altă dată de aceşti domni.
      O aseminea lămurire, - sinceră şi deplină, este necesariă, cum zicea însuşi «Românul», atăt pentru d-nia-lor căt şi pentru ţară; căci de nu vor da-o, din doe una: Sau cu uşurinţă scrisu-şi-au demisiunea, sau demisiunea fost-a o punte de trecere la satisfacerea unor interese sau ambiţiuni personale.
      Oamenii cu minte, cănd scriu şi subscriu ceva, cănd se afirmă sgomotos în ţară cu o demisiune, trebuesc să aibă motive serioase pentru un aşa act, şi mai ales cănd actul este o protestaţiune ca cea a d-nilor Chiţu, Fleva şi Giani, aruncată în faţa amicilor politici. Lucrul în sine este aşa de grav, în căt dacă motivele serioase lipsesc, conclusiunea e foarte desfavorabilă pentru aceşti domni.
      În ori-ce caz, e chiar interesul vicepreşedinţilor, d’a nu lăsa lumea la bănueală, căci ori-ce bănueală asupra lor sau a amicilor lor asvîrlă desconsiderarea.
      După informaţiunile noastre, am spus publicului, că vice-preşedinţii au condamnat sistema politică a d-lui Brătianu, care a luat apucăturile unui vizir, ce nu se consultă cu membri partidului, ci dă numai ordine; — că d. Brătianu le a respuns, întrebăndu-i dacă li s’a urît cum stau, şi făcendu-le tabelul nevoilor ce au să sufere, cănd or veni alţii la guvern.
      Aşa s’a încheiat gălceava? ori s’a făgăduit unuia un portofoliu, altuia despăgubiri pe la drumul de fier, şi aşa mai departe?      
      Nimic mai trist pentru un individ, de căt cănd legitimează multe bănueli rele asupra sa. Omul care ţine la demnitatea sa lucrează spre împrăştiarea bănuelilor.
      Vom vedea dacă vice-preşedinţii ţin la demnitate.


ROMÂNIA LIBERĂ, BUCUREŞTI, 2 APRILE 1880

      «Ilusii perdute: eacă signatura timpului, în care trăim»...
      Din nefericire pentru noi, autorul ce sculptă această ideiă, în fruntea uneia din cele mai preţioase scrieri ale epocii, a dovedit, în contra tutor generoaselor protestiţiuni ale optimiştilor de sistemă, că observaţiunea sa era adeverată şi profundă; că era concentraţiunea, într’o singură frază, a întregei noastre mişcări.
      În loc să mergem spre îndreptare, «ilusiile perdute» devin, din contra, signatura tot mai adăncă «a timpului în care trăim».
      E un grav pericul pentru naţiune; un pericul de viitor, care se arată, în toată îngrozitoarea lui fiinţă, ori-cărui om care eşi dă osteneala de a reflecta puţin.
      Sub ce frumoase auspicii nu-şi inaugurase d. Brătianu venirea sa la putere.
      Căte mari speranţe de o regenerare politică nu născuseră, în adever, sub farmecul declamaţiunilor ce organele «marelui partid» debitau zilnic naţiunii, pe cănd aveau onoarea de a fi în oposiţiune, făcend pe naţiune să creadă că nu va fi fericită, de căt atunci, cănd oamenii poporului vor ajunge la cărma afacerilor ei publice!
      Cu căt entusiasm nu primirăm celebra programă a mazariştilor dd. Rosetti şi Brătianu, şi cu cătă încredere nu-i chiămă naţiunea la demnitatea de a conduce destinul intereselor ei!
      Părea că se descoperise remediul suveran al nevoilor, al nemulţumirilor de cari eram înconjuraţi.
      «Partidul democratic se impune zilei» eşi ziseră alegătorii.
      Principiile şi promisiunile lui de onestitate esemplară, de respect legilor, de progres cugetat, de administraţiune basată pe apărarea imparţială a tutor intereselor, de sinceră îngrijire pentru propăşirea culturei naţionale, de căte bunătăţi în lume: toate acestea erau atătea motive, cu atracţiuni puternice, cari înclinară ţara spre hotărîrea de a-şi încredinţa guvernul în măinele partidei ce se înfăţişa cu atătea solemne şi măreţe făgădueli. 
      Cănd lucrurile trecură însă din sfera declamaţiunilor, din aceea a frazelor sforăitoare, a fagăduelilor galante, a principiilor şi teoriilor abstrase, pe teremul concret al dovedilor, al faptelor, al sancţiunei lor practice - atunci «ilusiile perdute» curseră ca ploaia.     
      În loc să înbrăţişeze o politică înţeleaptă, în care foloase ţării să fie bine calculate, democraţii se aruncară orbesce la încercări de hazard; în loc să cruţe, pe căt le era putinţă, energia şi avutul naţiunii, el îl cheltuiră cu măini sparte în profitul străinilor, sub cuvent că au scopuri mari de înplinit. 
      Şi tot uităndu-se după steua promisă a fericirii, biata naţiune eşi frănse junghetura. Eşi ciuntită şi umilită, la încheiarea primului bilauţ al politicei zise «liberale».
      Regulii, Catonii, Dantonii şi Voşigtonii noştri de patrioţi îşi încărcau frumos grumajii, pentru servicii aduse străinilor, de cruci şi de cordoane, d’ar trebui să le fie frică să nu se cufunde pămentul sub ei, - pe cănd poporul se simţea sdrobit sub greutăţile ce-i impuse mărinimoasa democraţiă roşie.
      Ţeranul fu aruncat pradă la voia întreprindetorilor, lacomi şi răpitori, ai armatei rusesci, îmbrăncit de însă-şi măna democraticului guvern.
      Pe cănd opinca se zvercolea în nămolul nevoilor ce căduseră asupră-i, de-şi numera sermana copii, să vadă căţi se mai întorseseră la pragul părintesc; de-şi plăngea vaca ce perea de lingoare; de-şi privea cămpul, nearat şi pustiu, - postelnicii oblăduirii atunci o străngeau mai amarnic în chingi, să scoată şi paraua de colivă, ca să plătească birul, fastul politicei democratice, cu înscenări pompoase, cu parade, cu luminaţii, cu prănzuri somptuase, încăldite de cel mai spumos patriotism.
      Păsurile din năuntru ale ţării fură, în veci, date după ceafă; diplomaţia fu ţinta democraţilor: mijloacele de a se ţinea la putere, înbuibănd stomacul desfundat al străinului.
      Zelul şi activitatea nu apărură, în cercul marelui partid, de cât acolo unde era interesul ei imediat.
      Puterea deveni ast-fel un mijloc de esploatare a averii publice.
      Faptele vorbiră, credem, în de ajuns.
      Trista comediă a «ilusiilor perdute» merse din susprindere în susprindere, una mai desgustătoare de căt alta.
      Maestru sectei politice, în loc să remăie tipul, cel puţin de o aparenţă înaltă şi desinteresată, cum trebuia se remăie, - d. Rosetti, leaderul democratismului romăn, se coboară a primi, în timpuri ca cele de azi, urgiă de grele, în care golurile finanţelor se astupă cu hărtii, - se coboară a primi plata luptei sale politice, de la 68 şi pănă azi!
      Un cap de partit trebuie să fie şi să remăie acvilă, măndră şi puternică, prin consciinţa valoarei sale, prin serviciile desinteresate aduse patrii; iar să nu cadă - cum ziceam ieri - în răndul umilit al coropişniţelor cari rod pămentul.
      «Ilusii perdute» planează dar peste toată viaţa noastră publică. 
      Nici d. Rosetti, om zis cu tărie de suflet, n’a sciut să remăie acvilă. 
      Bătrăneţele au nevoie de «doctorii întăritoare»!..
      Citind cine-va mulţumirea marelui Patriot către generoasa lui Adunare, remăne înmărmurit.
      Noi ne scutim de displăcerea de-a o mai reproduce.
      Actul n’ar trebui să treacă posterităţi. 
      Dar, în fine, nu e aci tot răul.
      Să zicem un moment, cu idealiştii şi patrioţii de la putere, că ţara ar fi mai avută ca pămentul din Ofir, că ea nu simte de sacrificii materiale.
      Procesul nostru nu descinde la sumă.
      Cea-ce ne întrebăm însă, pătrunşi de o adîncă îngrijire pentru viitor este acesta: 
      În faţă unui cinism public de forţa celui de azi ce devine oare încrederea poporului, energia sufletească, moralul naţiunei ?
      Iată şcoala politicei d-v, în toată hidoasa goliciunea a înţelepciunei sale. Faptele voastre zilnice o ilustrează îndestul. Şi mai pretindeţi a fi partida viitorului!..


ROMÂNIA LIBERĂ, BUCURESCI, 3 APRILE 1880
      
      Parlamentul mai are încă căte-va zile de lucru, apoi se va sfărşi şi a treia sesiune estraordinară.
      Nu vom face acum bilanţul activităţii sale, în aceste cinci luni, cari au înghiţit, în democratice diurne, atăţia bani din sudoarea ţăranului. Reservăm această socoteală pentru altă dată. Vom constata însă un alt punct din nenorocita sistemă a partidului, ce guvernează ţara.
      Am aretat altă dată, căt de negligenţi sunt oamenii ce conduc statul romăn, şi cum, spre a şedea la putere, abandonează toate funcţiunile statului în voia deputaţilor şi senatorilor guvernamentali, cari au ajuns un fel de paşi, prin judeţele, din nefericire representate de dănşii.
      Ceea-ce se petrece la centru este nebăgat mult în seamă, din cauză că tîrgul e mare, dar ceea ce suferă provincia e revoltător. Populaţiunea judeţelor este împărţită în doue tabere : învinşi şi învingători politici. Aceştia dispun de totul şi prigonesc pănă la al nouelea neam, pe cei ce nu se închină cu umilinţă ispravnicului - satrap, care taiă şi spănzură, la adăpostul atot-puternicilor representanţi din majoritate.
      Lucrurile acestea fiind pretutindeni, din comuna rurală pănă la tărgurile cele însemnate, nu mai impresionează mult pe bieţii cetăţieni, căci au început dănşii să le considere ca ceva firesc. Fenomenile cele dese din natură preocupă mai puţin mintea muritorilor. Căţi nu şi-au pus încă întrebarea: De ce e vară în Iulie? de ce e iarnă în Decembre ?
      Sufere sermanul romăn, căci spre a suferi crede că e născut. Puternicilor puţin le pasă de suferinţele lui. Nobilii lor creieri nici nu cred demn de a se îngriji de alinarea acestor suferinţe.
      Dară să ne întoarcem la un alt punct din sistema de guvernare a d-lui Brătianu.
      Sesiunile parlamentare lungi sunt o slăbiciune a partidului de la cărmă, slăbiciune împărtăşită şi satisfăcută cu liberalitate de capul acestui partid. Cea mai mare parte din deputaţi, vezend căt de mult căştigă, cănd sunt în exerciţiul mandatului lor, ţin mult la prelungirea acestui exerciţiu şi transformează ast-fel una din cele mai nobili sarcini din statul constituţional într’un apetit de diurnă. Sub d. Brătianu, deputaţii au ajuns nişte funcţionari, aproape permanenţi în stat cari consumă o parte mare din puterea productivă a ţerii, dăndu-i prea puţin bine în schimb.
      Noi suntem în contra acestei deprinderi, pe care o introduce d. Brătianu şi partidul seu, în moravurile constituţionale ale Romăniei.
      Suntem în contra, căci, după ce rare-ori vedem în capul unui departament căte un om capabil, şi acesta este distras, în timpul sesiunilor, de la ocupaţiuni mai producetoare pentru ţeră. Despre cei mai mulţi nu mai vorbim, căci dănşii fac, din ducerea la Cameră şi la Senat, argumentul cel mai tare al nelucrării lor.
      Dar ceea ce este mai întristător în acest fapt, este tactica conducătorilor partidului, în lucrările parlamentului. Ei neglig lucrările cele mai importante, pănă în zilele din urmă ale sesiunii. Ajunşi aci, apoi dau zor de a vota fără desbaterei legiuiri, cari interesază mai mult statul, nelăsănd timp nici presei, nici chiar mandatarilor, pe cari ei doare inima de averea ţării, să discute acele legiuiri.
      În contra acestei tactice, ce o vedem în fie-care an, de cănd ţara se găsesce sub stăpănirea celor de astă-zi, nu putem întrebuinţa de căt cuvintele cele  mai aspre.
      Budgetele, lucrul cel mai de căpeteniă dintr’un stat, şi în anul acesta, s’au citit şi s’au votat, în trei zile. Şedinţele de noapte ale Camerii au fost un scandal, despre care ne este şi ruşine de a vorbi. Ori-ce om de inimă, care a avut nenorocirea să asiste la una din aceste şedinţe, şi mai ales la cea
de la 30 Marte, a trebuit să’şi piardă ori ce ilusiune despre acest înalt corp al statului. Nepăsarea şi neadeverul se încrucişiau, în socoteala naţiunii care  munceşte şi scump plătesce.
      Dacă acest fapt ar fi întîmplător, l’am constata cu durere şi tot l’am imputa cu asprime celor ce’l severşesc, cerăndu-le să nu mai cadă într’un astfel de păcat. Sub regimul democratic al d-lui Brătianu, acest fapt este constant, el face parte din sistema de guvernăment a patrioţilor. N’avem destule cuvinte ca să’l desaprobăm şi să condemnăm pe cei ce’l comit.
      Şi dacă presa ar fi stat indiferentă în această împrejurare, tot ar mai avea oarecare scuză oamenii acum de stat, dar de timpuriu, şi în anul ăsta şi in anii trecuţi, presa a atras atenţiunea guvernului asupra budgetelor şi statornic a cerut, ca lucrarea şi desbaterea budgetului să se facă căt se poate mal amănunţită şi spre sciinţa ţării. Dar, se vede, că puţin ăl pasă de presă celui care ţine frinele statului in mână, căci nimic mal cu uşurinţă, ca budgetele, nu trece prin parlament.
      Suntem datori a desaproba această deprindere şi a o condamna, ca periculoasă intereselor statului.
      De mult am spus’o, că prea puţin ne preocupă numele celor de la guvern; singurul lucru ce ne interesează, în aceste vremuri de scepticism, este faptul. Bine reu noi am intrat în lupta politică, judecănd pe oameni după fapte, iar nu faptele după oameni, cum s’au silit unii să introducă în deprinderile ţerii.
      Faptele guvernului şi partidului preşedut de d. Brătianu, din zi în zi, mai mult ne desiluzionează. Vina poate este a noastră, căci am credut pe om şi pe partid mai buni. Dar ori-căt de mare ar fi vina noastră, totuşi este de nesuferit sistema de guvernare a intitulaţilor «liberali-naţionali», cari strigă că numai ei iubesc libertatea şi naţionalitatea romănească.
      Această sistemă care constă, în a amăgi ţara cu vorbe frumoase, în a-i impune representanţi prin vestita influenţă morală, în a abandona devotaţilor toate funcţiunile statului, spre a le împărţi pe la servitorii partidului, în a neglija lucrările serioase, şi în fine în a face cu neputinţă desbaterea amănunţită a legiuirilor celor mai importante, - această sistemă trebue sdrobită.
      Oamenii cari sprijinesc  o ast-fel de sistemă sunt duşmani ai ţerii, şi trebue combătuţi prin toate mijloacele de cari dispune cetăţianul unui stat liber.


ROMÂNIA LIBERĂ, BUCURESCI, 4 APRILE 1880
      
      Situaţiunea se încarcă mereu. 
      Ori-cătă bunăvoinţă am pune, ne-ar fi imposibil, în punctul unde au ajuns lucrurile, să mai descoperim azi o singură parte, una cel puţin - în care viaţa noastră politică să nu presinte, ochiului ceva mai atent, semnele strigătoare ale unor răni ce o minează adînc, sub toate aparenţele amăgitoare, de cari puternicii zilei se muncesc să încungiure trista realitate.
      Sub raportul politicei esterne, nici un guvern n’a avut pănă azi o stare mai falşă şi mai critică, faţă cu puterile Europii, precum este aceea a «eminenţilor oameni de stat».
      Din toate espediţiunile diplomatice, Cavurii noştri se întoarseră ploaţi.
      Ţara cunoasce triumfala retragere de la Berlin şi laurii ce d-nii noştri de Meternic culeseră în palatul Radziwil.
      Tot ast-fel cu sgomotoasa călătorie a d-lui Boerescu, în cestiunea israelită, în care diplomatul nostru avu să măsoare mult, în lung şi în lat, anticamerile cancelarilor, ca să se întoarcă, la urma urmelor, tot cu stereotipul non possumus, pe care ţara el sfidase deja.
      Acelaş succes negativ avu şi pelerinagiul d-lui Brătianu, din care, pănă acum, noi nu vedem a fi eşit, de cît nisce sgripţori nemţesci, aninaţi de democratica sa persoană. Nici marelui nostru cancelar nu-i a eşit cu plin. Socoteală încheiată, din toată toba bătută în alergarea sa pe la idolii politici ai timpului, n’a resultat alt, de căt o situaţiune mai încurcată pentru ţară, o compromitere vedită a lealităţii guvernului ce umbla să joace diplomiţia europeană pe degete, ca şi cum oamenii ce o conduceau ar fi fost, prin părţile acelea de loc, cu capete de bărni!
      Pe noi nu ne doare însă fiascurile «marilor oameni de stat;» dar ne întristăm amar, că politica ţerii devine tot mai suspectă, prin întreprinderi de cavaleri rătăcitori şi prin călătorii necugetate, în ochii acelora către cari noi obicinuim a întinde măna şi a cere puternicul lor ajutor, cănd ţara se află în vremuri de vijelii.
      Iată ce ne întristează, că noi ne tocim credinţa, ne deochiăm lealitatea, ne compromitem interesele, pe cari va trebui să le apărăm energic într’un viitor, foarte apropiat. 
      Aci erori neertate, dacă erori le-am putea numi !
      I vom vedea însă cum au să înnoate în apa nestatornică ce au deschis acum ţerii.      
      În năuntru,  la deficite şi nevoi pipăite, se adaogă decepţiuni, batjocuri aduse celor mai frumoase idei.
      De administraţiune nici că mai vorbim. După ce servă ca teascuri de stors poporaţiunea agricolă, agenţii partidei  se trasformă apoi şi în instrumente de spaimă, cari să sfideze şi să comprime controlul public. Vor pote, ca ţara s’ajungă vestita pădure a Vlăsiei.
      Norocitul an financiar ni se inaugurează, de altă parte, cu un deficit de   şapte milioane, cărpit cu hărtie monetă, ce stă gata să sbore din lăzile ingenioşilor financiari. Şi de s’ar încheia totul aci! dacă n’ar fi cum-va oare-cari scăpări de condeiu pe la evaluarea veniturilor, destinate a masca şi alte goluri budgetare, neobservate azi de gloata nevinovată a poporului jumulit.
      Pe colina suveranităţii, fabrica de legi a d-lui Brătianu ş’a uns acum, la spartul tărgului, roţile ţapăn şi toarnă la legiuiri, cu iuţeala celui mai înfocat patriotism.
      Boscu n’ar scoate cu mai multă repreziciune, din fundul unei pălării fermecate, fulgi şi sdrenţe cu carul.
      Nici un control serios asupra averii şi asupra reformelor ţerii.
      Budgetele s’au votat cu ghiotura şi la vreme de noapte, cănd toate jivinile cad pradă în braţele nesimţirii.
      Mesagiurile vin cu duzina şi trec prin secţii, ca nisipul printre degete.
      Discuţia publică, o miruială la vot!
      Cel mai suveran discredit se aruncă dar, cu o sistematică îndărătniciă, asupra instituţiunilor noastre, în cari naţiunea e în drept să nu vadă, în faţa celor ce se petrece în Cameri şi a celor ce se citesc zilnic în foaia oficială, decăt nisce formalităţi banale, menite a esploata buna credinţă publică, a satisface ambiţiunea şi interesele unor demagogi cu obraz de toval...
      Situaţiunea se încarcă mereu.      
      D. deputat Ciupercescu a voit să adreseze, în şedinţa de eri, o interpelare titularului de la justiţiă, relativă la demisionarea magistraţilor tribunalului de Iaşi şi la înlocuirea acelor demni magistraţi.
      «Cred a zis, interpelatorul — că d. ministru e în posiţiune a’mi respunde la această interpelare chiar azi, şi de aceea l’aş ruga să’mi permită a o desvolta acum.»
      Logofătul dreptăţii nu se zărea însă pe jeţurile «oamenilor de stat»; d-sa dedese eri bir cu fugiţi.
      Să aşteptăm a vedea ce are să respundă mintagerul d. Stolojan, spre cocoloşirea acestei dureroase scrînteli politice, care a mai adăogit o pagină frumoasă la mărita cârmuire a oarbei noastre dreptăţi.


ROMÂNIA LIBERĂ, Bucuresci, 5 Aprile 1880
        
      Să începem prin cele din afară.
      De la tractatul de Berlin, cănd se credea că s’a pus temeliele unei ere de pace şi de prosperitate generală, pănă azi, Europa a trecut prin câte-va tremurături. Cearta celor doi cancelari, ruperea triplei alianţe şi apoi împăcarea celor trei împeraţi, urmată de demisionarea principelui de Bismarck, au emoţionat în deosebite rănduri opiniunea publică europeană.
      Astăzi, ne găsim în faţa unui fapt nou, menit de a aduce schimbări însemnate în gruparea statelor europene, şi prin urmare în politica generală a  continentului nostru.
      Acest fapt este alegerile din Englitera, cari au dat partidului liberal majoritatea în parlament şi cari vor aduce acest partid la guvernarea regatului-unit.
      Sciut este că politica conservatorilor englezi, în cestiunea Orientului, era politica tradiţională a păstrării împărăţiei turcesci şi a opririi căt se poate a înrîurirei rusesci din Turcia, politică a cărui scop final era asigurarea intereselor comerciale englezesci în Orient. De aceea vedurăm pe lordul Beaconsfield desvoltănd oare-care energie, în zilele din urmă ale resboiului, spre a opri progresele armatei rusesci spre Constantinopoli, apoi luănd parte la congresul de la Berlin, felicităndu-se cu crearea unei Rumelii-Orientale şi cu fortificarea graniţelor turcesci din Balcani, şi în fine neinteresăndu-se de plângerile Grecilor în privinţa rectificării graniţelor conform tractatului.
      Nu vom judeca noi această politică, dar vom spune cititorilor noştri, că principele de Bismarck, bărbatul de stat  cei mai însemnat al veacului nostru, surîdea adese-ori de fantasia politică a romancierului Disraeli, ajuns lord de Beaconsfied, şi lăsăndu’l să se legene în ilusiunile sale de mare politic, lua   densul mesuri serioase, spre a  ridica piedici progreselor Rusiei, prin împingerea Austriei în Turcia, dăndu’i, chiar cu iscălitura Rusiei, Bosnia, Herzegovina şi sangicul Novi-Bazar.
      Toată această politică, care împingea la o grupare a statelor europene deja cunoscută, a fost aspru combătută de liberalii englezi. Aceşti liberali au dobăndit acum încrederea naţiunii şi vor fi, azi-măine, chiămaţi la guvern de către regina Victoria, spre pune în aplicaţiune ideile lor.
De şi este greu de a schimba radical politica exterioară a unui stat, cu toate acestea trebue să ne aşteptăm la oare-care prefacere în mişcarea internaţională a statelor,  căci şi Europa formează un fel de organism ale cărui funcţiuni se pot lesne altera, prin schimbarea produsă în funcţiunea unui singur organ şi Englitera de bună seamă că este un organ însemnat în corpul Europei. 
De aceea este bine să cunoascem ideile ce s’au afirmat de liberali în lupta din urmă, spre a putea să legitimăm presupunerile noastre. 
Aceste idei se pot resuma, în ceea ce privesce pe Turcia, în puţine cuvinte: Disoluţiunea Turciei europene, în folosul populaţiunilor creştine, ce locuesc într’ănsa, iar nu în profitul nici al Rusiei, nici al Austriei, şi prin concursul tuturor puterilor Europene
      Isbuti-va sau nu această politică nouă? Totul atărnă de împrejurări. Destul numai că ea se afirmă tare în  contra combinaţiunilor lordului Beaconsfield şi mai cu seama în contra planurilor  austriace, ai căror urzitori vedeau, într’o perspectivă depărtată, pajurea nemţească atărnată pe sublima Poartă.
      Schimbările dar din Engletera, cari au produs multă măhnire la Viena şi Berlin, dar mulţumire la Petesburg şi aiurea, vor aduce de sigur schimbări şi în curentele politicei exterioare ale Europei, schimbări cari, dacă nu vor satisface toate ilusiunile optimiştilor, vor produce nuoi grupări ale statelor, ca pregătiri pentru acţiunea viitoare.       
      Fie-ne va permis oare să ne întrebăm: Dar noi ce facem în faţa acestei sdruncinări, care trebue să ne îngrijască ca popor aşezat geograficeşce aci?
      Organul oficiului nostru de externe a declarat, în zilele trecute, cănd se făcuse multă vorbă despre scopul căletoriei d-lui Brătianu pe la Viena şi Berlin, o politică neutrală, pe care am cerut-o şi noi, cănd am discutat ipotezile viitorului conflict, pe care ce e drept, a susţinut-o mult d. Boierescu, pe cănd se afla în luptă cu d. Brătianu.
      Mănţinea-se-va însă guvernul actual într’o politică neutrală? Fi-va conformă cu realitatea declaraţiunea «Presei»? Nu va fi încheiat degia d. Brătianu oare-cari legături în misteriosul său peregrinagiu?
      Dacă am avea în capul statului nişte oameni, cari să facă în ori-ce moment onoare declaraţiunilor lor, şi cari să pună respectul ideii şi al cuvîntului dat mai pre sus de putere, n’am ridica nici o bănuială despre viitor. Însă cu oamenii noştri de stat, acum la putere, mergem în necunoscut, ca o navă fără busolă pe un ocean tulburat.
      Am vedut pe d. Brătianu subscriind programa de la Mazar-Paşa, prin care cerea respectarea tractatului de la Paris; apoi l’am vedut rupănd acel tractat şi înglobăndu-se în acţiunea rusească.
      Acest fapt este de ajuns pentru a considera pe d. Brătianu ca om nesigur.
      Aşa este considerat şi în Europa.
      Călătoria sa din urmă a deşteptat şi mai mult neîncrederea în cuvintele sale.
      Ieri cu Ruşii, astăzi cu Nemţii, cu cine va merge măine d. Brătianu?
      In alte ţerii, fie-ce partid are o politică anume determinată, aşa în căt şcii la ce să te aştepţi de la fie-ce om, pe care’1 vedi la guvern. La noi însă aşa ceva nu există: Toţi suntem patrioţi, şi voim binele ţerii! Apoi sub această declaraţiune vagă, se petrec salturi nebunatice şi o mulţime de ticăloşii în toată mişcarea statului romănesc.
      Pănă cănd cu zăpăciala în toate?
      Lenevia, nepriceperea, câştigul personal şi reaua credinţă formează atmosfera în care trăiesc mai toţi cărmuitorii noştri: Şcoală tucească.
      În aceste condiţiuni. ce putem respunde despre viitor?....     
      Dacă ne vom întoarce acum la cele din năuntru, vom constata zăpăceală pe toată linia. Cearta din familia roşiă, potolită pentru un moment, s’a început din nou şi cu mai multă violenţă. Se ţin întruniri pentru îmblăndirea celor revoltaţi în contra vizirului. Cu toate acestea majoritatea majorităţii nu vrea să înţeleagă înaltele raţiuni de stat ale d-lui Brătianu, nici să apreţieze sentimentul său de gratitudine pentru d-nii Boierescu şi Cogălniceanu, ci cere cu ameninţări un minister omogen, adică roşiu-sadea.
      D. Brătianu apără pe colegii sei din grelele vremuri ale revizuirei constituţiunii, oferă pretorianilor portofoliul instrucţiunii publice, le făgădueşte pe al justiţiei şi resboiulul, ei ameninţă că se va retrage din cabinet. Dar la toate apelurile sale patriotice, la toate mustrările sale părinteşti, revoltaţii ar fi respundend: supune-te, ori depune puterea!
      E superat foc d. Brătianu şi cu al sei, în contra celor resvrătitori dintre ai sei; sunt superaţi şi resvrătitorii, căci nu se ţine destula socoteală, că ei sunt «ţara», deoarece ei sunt majoritatea. Dar mai superaţi de căt toţi trebuesc să fie dd. Boierescu şi Cogălniceanu, cărora prin gălceava din partid, li se face posiţiunea cea mai umilitoare. Nu le remăne să aleagă de căt între umilinţa remănerii în guvern, graţiă protecţiunii d-lui Brătianu şi toleranţei celor resvrătiţi, şi umilinţa eşirii din guvern, prin o demisionare forţată.
      Iată unde duce pasiunea oarbă de putere...






﻿PRESSA, BUCURESCI, 31 MARTIE 1880
         
Alegerile în Anglia, pentru Camera comunelor, s’au terminat, şi partidul conservator, care este actualmente la putere, a cădut în aceste alegeri. Partidul liberal are o mare majoritate, dupe cum ne-au aretat telegramele, şi în curând lordul Beaconsfield va da locul celor victorioşi supuindu-se legei celor învinşi. Nu se scie încă căreia din nuanţele partidului liberal se va încredinţa conducerea direcţiunei afacerilor: deca va fi marchisul de Hardington, sau lordul Derby, sau lordul Grandville, care va da politicei esteriore a ţerei nouă direcţiune ce va aduce o modificare complectă echilibrului partidelor.
      Partidul liberal în Englitera, deşi a eşit învingetor din aceste alegeri, dar nu mai puţin este speriat de acesta victorie; căci nu este destul de a fi învingător, trebue să şi guverneze, şi acesta va deveni, pentru şefii majoritarei de astă-di, o sarcină din cele mai complicate.
      Dilele trecute, marchisul de Hartington  emitea nisce idei într’un discurs al său asupra politicei esteriore, foarte frumose şi aprobate de toată lumea: dar leaderul liberalilor, spirit moderat, ferm şi integru, a avut grijă să spună că aceste opiniuni erau ale sale personale, iar nu ale întregului partid liberal. Lordul Grandville, de altă parte, apăra cu eroism politica sa din 1870, politica, care a făcut ca partidul liberal să fie depertat de la putere mai mult de şese ani. D. Gladstone, în fine, sfărâmă într’un mod elocuent, ceea ce a mai rămas din Turcia, şi formula nisce idei cu totul nuoi din punct de vedere practic. Pe lângă aceştia, mai este şi lordul Derby, ale cărui vederi asupra politicei esterioare nu se aseamăna cu acelea ale marchisului de Hartington, dupe cum opiniunile nobilului marchis nu se aseamănă cu acele ale lordului Grandville şi ale D-lui Gladstone. Iată diverginţe de opiniuni, cari vor fi greu a se concilia. Să mai adăogăm oare, că în partidul liberal esistă şi o nuanţă cu totul radicală, forte bine disciplinată, şi a cărei influenţă merge crescend?
       Sir Charles Dilke, şeful său, are un sistem de politică care se deosebeşte de acela al celorlalţi şefi liberali, pentru că dânsul susţine politica de intervenţiune în afacerile Europei, însă în alt mod de cum o făcea lordul Beaconsfield şi partidul liberal va avea nevoe să ţină seama de această opiniune.
      Lordul Derby a fost conservator şi coleg al lordului Reaconsfield până la 28 Maiu 1878, când se retrase din cabinet, deoarece colegii săi luaseră o măsură semnificativă faţă cu Rusia, care refusa să supue tratatul de la San Stefano deliberaţiunei unui congres european, şi chemase reserva armatei active şi a miliţiei sub drapel. Lordul Derby este unul din omenii cei mai eminenţi ai ţărei sale. Spirit calm şi circumspect, nu se entusiasmează niciodată, şi in vieaţa sa politică esaminează faptele cu răceală, având acea vedere dară asupra omenilor şi faptelor, care caracterisă inteligenţele positive şi înalte, şi, fără a fi estrem în nimic, este o autoritate ascultată şi respectată chiar de adversari.
      Cu toate aceste mari calităţi, lordul Derby nu putu să dea dânsul direcţia politicei esteriore în ministerul conservator, căci acest partid avea un om asemenea de valoare, care, deşi fiu al poporului, sciu să se impue nobleţei Engliterei şi partidului conservator, devenind şeful acestui partid; acesta este D. Disraeli, care mai târdiu deveni lordul Beaconsfeld. Disraeli, dupe cum’l arată numele, este de origine israelit. Familia sa veni în Englitera din Ispania, şi la vârsta de unspredece ani a fost botezat. După ce a ocupat nisce funcţiuni de nici o importanţă, s’a retras din lumea liniştită, unde cineva nu poate să ajungă nimic, şi se asverli în politică, adoptând ideile partidului tory, iar nu ale liberalilor, deşi cu aceştia ar fi putut să ajungă mai repede. 
      Disraeli scrise mai multe romanuri în cari reproduse omenii şi femeile ce a vedut. Într’unul din romanurile sale se represintă pe sine singur, printr’un tener care vrea să ajungă forte sus şi prin orice mijloce, numai acele mijloce să nu fie ruşinose, şi a avut îndrăsnela de a face ca Regina să dea unuia din eroii romanurilor sale titlul de lord Beaconsfeld; ş’acesta cu mai mult de două deci de ani înainte de diua în care Regina’i dete în realitate acest titlu de lord Beaconsfeld. 
      Este adevărat că, la venirea la putere a partidului tory, Disraeli n’avea decât un rol secundar în cabinet, deoarece lordul Derby era primul ministru; dar lordul Derby era un despreţuitor al puterei. Disraeli este un mare orator, şi partidul ultra tory’i uită originea, şi de mult ar fi ajuns la înălţimea destinatei sale, dacă lordul Derby n’ar fi acolea: dar acesta’şi dă demisiunea, Disraeli devine capul conservatorilor, şi face din Regină o împărăteasă a Indiilor. Aicea se vede omul de Stat, care vrea să lovescă imaginaţia poporelor. Graţiă lui, Englitera este pretutindenea. Ar dice cineva că nu se pote trage un tun în Univers, fără ca Englitera să nu ia parte. Dacă Disraeli ar fi fost la putere în 1870, cine scie ce schimbări ar fi luat lucrurile în Europa! Nici o-dată un om de Stat n’a fost mai fericit ca dânsul, şi nu ne putem opri de-a admira un om atât de mare, care, la 25 de ani, scrise în public şi decise înainte programul viitorului său, care se împlini ad-litteram.
      Să lăsăm însă pe acest mare om de Stat şi să vedem: ce va resulta din situaţia actuală, care este încă confusă, îndată ce Regina va însărcina pe marchisul de Hartington sau pe comitele Derby de a forma un minister pe ruinele cabinetului conservator: Nu ştim, şi nici nu voim să încercăm a prevedea viitorul; dar putem precisa sensul general al acestui revirement memorabil al opiniunei englese. Englitera, prin triumful liberalilor în alegeri, nu s’a pronunţat în favoarea unei politice de ne-intervenire, ea nu s’a pronunţat, dupe cum pretind unele foi englese, între un sistem de alianţă şi între un altul. Alegătorii englesi au înlocuit cabinetul liberal al D-lui Gladstone, sunt acum şese ani, pentru că s’a ţinut într’o absenţiune nefolositore;  dacă înlocuesc adi pe conservatorii de la putere, aceasta o fac nu pentru că au luat o parte activă la evenimentele europene, dar pentru că intervenţiunea lor nu li s’a părut destul de eficace. Englitera nu va aştepta dar de la nouii săi guvernanţi să revină la principiile cari au atras odinioară căderea liberalilor; ea le va cere, credem noi, de a urmări aceeaşi cale ca predecesorii lor, dar să se arate mai capabili, reuşind mai mult. 


PRESSA, BUCURESCI, 1 APRILIE 1880
      
      Răscumpărând calea ferată Roman-Bucuresci-Verceorova de la societatea acţionarilor căilor ferate române, Statul a devenit proprietar pe aproape întreagă o reţea de căi ferate asta-di înfiinţă în ţară,  esceptând calea ferată din susul Statelor cu începerea de la Roman concedată şi esploatată de  compania Lemberg-Cernăuţi-Iaşi afară dar de această   liniă  Roman-Iţcani cu celea doue ale sale branşamente Paşcani-laşi şi Vereşti-Botoşani, restul căilor ferate  aparţinând  Statului cuprinde linia Bucuresci-Giurgiu; linia Roman - Bucuresci - Verciorova cu branşamentele Tecuciu - Bârlad şi Barboşi - Galaţi, răscumperarea de la societatea Acţionarilor; mica linie de vreo 20 kilometre laşi-Ungheni care formează legătura rezoului nostru cu căile ferate ruseşti; linia Ploesci-Predeal, d’abia puse în esploatare şi în fine linia Mărăşesci-Buzeu, acum în curs de esecuţiune.   Acest rezon, deja destul de însemnat, urmează a se complecta cu calea ferată menită a pune în comunicaţiune România de dincoace cu România de dincolo de Dunăre. Monitorul Oficial de vineri publică decretul prin care se aprobă Statul personalului însărcinat cu studiului acestei linii, întocmit conform încunosciinţărei consiliului de miniştri din 20 Februariu 1880 şi în baza legei specială promulgată cu decretul 96-0 1879 din 13 Marte a. c.
      Personalul technic sau numit, şi ingineri trebuie să fie acum la faţa locului spre a începe lucrările pregătitore.
      Ne reservăm d’a dice curentul nostru în privinţa traseului ce ne va părea mai nemerit d’a adopta, îndată ce vom cunoaşte primele studii făcute de oamenii noştri de artă.
      Nu credem că avem trebuinţa d’a dovedi utilitatea netăgăduită şi chiar neaperată trebuinţă a esecuţiunei acestei căii ferate, întradever necesitatea unei legături lesniciosă a României de dincolo cu România de dincoace de Dunăre şi mai cu deosebire însemnatele foloase ce vom trage din punctul de vedere comercial şi economic prin legătura directă a căilor noastre ferate cu un port de mare sunt prea vedite spre a mai fi trebuinţă d’a proba asemenea adeveruri.
      O dată însă aceasta liniă e esecutată, trebuie să ne oprim cu asemenea lucrări fiindcă resoul nostru va  presenta o întindere şi legături suficiente spre a îndestula pentru mult timp încă cerinţele esportativei a productelor noastre agricole. Pe d’altă parte a nuităţilor ce vom avea de plătit vor fi destul de însemnate, înainte prin urmare d’a impune naţiunei vreo nouă şi grea sarcină pentru atari lucrări,  prudenţa ne impune datoria d’a adăsta că drumurile noastre ferate să producă roadele lor; numai după ce binefăcătorea lor influenţă, respândită şi resimţită în toate unghiurile ţărei va aduce creşterea avuţiei naţionale şi propăşirea noastră economică, numai atunci ne vom putea gândi a mai lungi resoul căilor noastre ferate. A urma altfel, are a lucra îndoit în contra intereselor cele mai vitale a ţărei, căci sarcinele care ar apăsa industria agricolă ar proprio d’a lua avântul ce îmbunătăţirea şi îmulţirea căilor de comunicaţiune sunt menite a-i procura, astfel ar lincedi atât agricultura cât şi căile ferate, lipsite de venitul lor cel mai de căpetenie: transportul productelor agricole.
      Trebue dar pe d’o parte a înceta cu construcţiune de noi căi ferate pentru câtva timp şi în acest interval, guvernul,  şi în special departamentul agriculturei, comerciului şi lucrărilor publice, trebuie să’şi concentreze toate sforţările, toate îngrijirile, toate resursele pe un singur punct: îmulţirea şi îmbunătăţirea şoselelor noastre naţionale,  judeţene şi comunale. Influenţa cu îmbunătăţirea şi îmulţirea acestor căi de comunicaţie sunt menite a exersa asupra propăşirei industrii noastre agricole, pe d’o parte, şi asupra  desvoltărei traficului căilor noastre ferate, pe d’altă parte,  este d’o însemnătate capitală.
      Cheltuielile de transport, sunt astă-di sdrobitore pentru industria noastră agricolă şi adesea cheltuielile necesarii pentru transportul productelor de la punctul producţiunei pînă la punctul exportaţiunei represintă 25 la sută când nu şi mai mult din preţul cu care dânsul va vinde. Dacă însă ar esista în toată ţera o reţea de şosele naţionale, judeţene şi comunale, ce foloase însemnate n’ar isvorî  atât pentru a gricultură cât şi pentru căile noastre ferate?  Am vedea producându-se neîndoios o ţeră de fenomene economice folositoare în strânsă relaţiune unele cu altele.
      O reţea de şosele, pătrundând cu ramificaţiunile în toate asigurările ţerei, ar produce mişcarea şi avuţia pretutindenea, înlesnind tuturor participarea la activitatea comună şi la înlesnirile de comunicaţie  aduse de căile ferate: pe d’altă parte aceste şosele, cu nenumeratele lor ramificaţiuni şi embraşamente ar aduce arteriei principale, precum pâraiele aduc rîurilor şi rîurile fluviilor, tributul adunat în acele puncte depărtate unde drumurile de fer n’au putut străbate.  Transportul mărfurilor fiind adeverat şi mai de căpeteniă sorgintă a venitului unei căi ferate, s’ar produce un spor însemnat de venituri şi s’ar putea atunci obţine o uşurare a anuităţilor de plătit şi o micşorare a preţurilor  de  transport. Producătorii ar beneficia de aceasta micşorare a cheltuielilor de transport şi astfel îndemnaţi prin perspectiva unui însemnat câştig,  ar îmulţi producţiunea lor.   Pe când,  pe d’o parte, căile noastre ferate ar vedea crescând veniturile lor şi s’ar micşora prin urmare, anuităţile de plătit şi preţul transportului, pe d’altă parte s’ar îmulţi producţiunea agricolă şi muncitorii pământului, beneficiând de această micşorare a cheltuielilor de transport, ar vedea îmulţindu-se beneficiele lor şi cerealele noastre ar putea susţine sdrobitorea concurenţă ce le fac pe masele pieţei europene productele similare ale Rusiei şi mai cu deosebire ale Americei. 
      Dar vai! cât suntem de departe de acest ideal, şi cât ne mai trebue spre a ne apropia măcar puţin de densul. Cu ocasiunea discuţiunei şi votărei în Cameră a bugetului ministerului agriculturei, comerciului şi lucrărilor publice am audit mandatarii ţărei declarând că în toată Ialomiţa nu esistă şosele şi cerând pentru acel nefericit judeţ a s’aloca o sumă de 200,000 lei spre a se aduce petriş pentru împetrirea şoselelor. Aceasta tristă destănuire este din nefericire cu desăverşire esactă. Ialomiţa, cel mal mare district din ţară, întinderea sa este de peste 1 milion şi jumetate de pogoane, unul din cele mai roditoare, căci este vestit pentru producerea orzului, porumbului şi al grâului, Ialomiţa, un întreg judeţ este cu desâverşire lipsit de şosea.
      Nu credem de trebuinţă d’a mai adăoga ceva şi ne mărginim numai a face un călduros apel la luminatul patriotism a Ministrului nostru de lucrări publice nu numai în favoarea districtului Ialomiţei ci şi pentru toate celelalte districte care s’ar afla în asemenea triste condiţiuni.
      De la îmbunătăţirea şi îmulţirea şoselelor noastre naţionale, judeţene şi comunale atârnă în mare parte atât mărirea veniturilor căilor noastre ferate cât şi uşurarea şi desvoltarea industriei noastre agricolă.


PRESSA, BUCURESCI, 2 APRILIE 1880
      
      Încă câteva dile şi corpurile legiuitore îşi vor termina sesiunea, şi vor încheia lucrările lor până la toamna viitoare.
      Modul cum ele au lucrat, cum ele şi-au îndeplinit misiunea, este de natură, pentru orice om rece şi imparţial, a le constitui un titlu de merit şi de recunoscinţă. Faptele, adică aceea ce au produs aceasta Cameră şi Senat, sunt de faţă, vorbesc prin ele înşile, şi orice laudă, ca şi orice defăimare, sunt inutile.
      Vorbim numai de lucrările Adunărilor actuale, ca corpuri legiuitoare ordinare; căci, ca Camere de revizuire, toţi scim ce au lucrat şi cum au sciut să scape ţara din cea mai grea posiţiune.
      Sesiunea ordinară şi estraordinară a acestor Adunări legiuitoare a fost foarte avută în lucrări - orice ar dice cineva, şi oricât le-ar critica că nu au produs şi mai mult.
      Pe ce fapte, positive şi vedute, se sprijină oposiţiunea spre a contesta acestei lucrări foloasele ce a tras şi are să tragă ţara dintr’ensele? Pe nimic alt decât pe vorbe, pe afirmări vagi fără probe, fără argumente de acelea cari aduc lumina.	\
      Dar generaţiunea viitoare, care are să fie streină de luptele, de pasiunile, de sfîşierile de partidă ale momentului, dar un om imparţial din generaţiunea presintă, care este afară din luptele politice, care trăeşte numai cu bunul său simţ, are să judece după fapte, nu după vorbe.
      Ca fapte, ori ca vorbe, se critică, de oposiţiune, Adunările actuale şi guvernul, care este espresiunea majorităţilor ?
      Să esaminăm, în câteva cuvinte.
      Ce spune oposiţiunea şi organele sale de publicitate? Regimul actual, ne dice ea, este demagog, este anarchist, este turburător, compromite presentul şi viitorul, ne prăpădeşte, ne minează, cu un cuvânt „nu este conservator"; căci conservatorii se chiamă numai cei înfundaţi în casele din colţul stradei, unde presideză d. Epureanu.
      Prea bine, respunde un om simplu, neprocopsit, aşa o fi, boeri d-voastră! Dar ce fapte de demagogi, de anarchişti, de turburători, de revoluţionari, de neconservatori au comis cei din regimul actual, pentru ca să vedem şi noi?
      „A fi răscumperat drumurile de fer de la nemţi, pentru ca să le aibă ţara în stăpânirea şi ocârmuirea ei, este un fapt de demagog? A fi preceput ca această rescumperare să se facă în cele mai bune condiţiuni, după cum faptele astă-di o probează, este un act de ruinător? A aplica cu lealitate constituţiunea aşa cum s’a modificat de naţiune, este o faptă nelegiuită? A menagia pe toate Puterile străine, fără a se absorbi în nici una, şi a face ca să fim recunoscuţi de dânsele şi a le atrage încredere şi stimă în noi, se numeşte o faptă de revoluţionar? A vota budgetele şi a le echilibra, este fapt de risipitor? A dota ţara cu o bancă naţională, este act de neconservaţie? A organisa Dobrogea cu legi potrivite trebuinţelor şi stărei sociale a acestei provincii, este a compromite viitorul ei? A încheia şi a vota tractate de comerciu cu cele mai mari State şi cele mai comerciale naţiuni, este a turbura ordinea presentului? A face să se deschidă drumul către marea Neagră a productelor întregei ţări este a sărăci naţiunea? A dota, cu un cuvent, ţara, cu legi, reforme şi instituţiuni, în modul cel mai moderat, potrivit putinţelor şi trebuinţelor noastre, spre a ne organisa şi a desvolta puterile noastre morale şi materiale, se chiamă, aceasta că nu este faptă de conservatori?!...
      „Dar bine, boeri D-vostră, ar adăoga nepriceputul, ce numiţi d-vostră conservatori şi demagogi? Apoi, demagogi ar fi tocmai aceia cari ar declara că trebuia să lucrăm altfel! Daca D-vostră declaraţi aceasta, apoi pe demagogi trebue să-i căutaţi între D-vostră, iar pe conservatori, pe adeveraţii conservatori, trebue să-i găsiţi in omenii regimului de astă-di, în adversarii D-vostră!"
      Acesta ar fi respunsul omului imparţial, cu bun simţ şi rece de orice luptă politică. Şi dreptate mare ar avea acel om; căci el ar judeca numai după fapt: şi toate faptele, ce el a espus mai sus, sunt faptele Adunărilor şi guvernului de astă-di.
      Ce remâne dar din totă critica, din atacurile şi violenţa limbagiulul oposiţiunei? Remâne numai un lucru, remân persoanele, remân clicele. Fiindcă nu este Petre la putere ar dori să fie Pavel; şi, pentru ca să vină Pavel, amicii săi critică, inspiră, defăimă şi lovesc pe Petre şi pe amicii săi!
      Atât şi nimic mai mult. Chestiunea de clică; chestiunea de ambiţiuni personale; dor de putere!
      Din norocire însă, aşa oameni sunt puţini. Marea majoritate a naţiunei, rece şi imparţială, judecă cum arătarăm mai sus; şi de aceea avem speranţă în present şi în viitor.
      Această speranţă ne mai este necesară; căci opera reorganisărei noastre interioare şi a întărirei naţionalităţii noastre, este abia începută. Mult însă mai avem de făcut.
      Adunările noastre au trebuinţă acum numai de repaos; la toamnă ele au să reînceapă lucrările lor cu aceeaşi activitate, cu acelaşi patriotism, ca şi în sesiunea actuală. 
      Guvernul, asemenea, din parte’i, are multă nevoie de timp liber, pentru ca să poată şi el administra, pentru ca să poată aplica legile ce Adunările au votat. Dacă de la un timp încoace Adunările au ţinut sesiuni mai în tot timpul anului, aceasta s’a esplicat din causa circomstanţelor estraordinari prin cari am trecut. De acum înainte starea normală revine, şi este de dorit ca sesiunile Adunărilor să nu treacă cu mult peste durata lor ordinară; căci numai aşa ministerul va putea administra, numai aşa el va putea prepara cu maturitate projectele pentru sesiunea viitoare, numai aşa în fine el va putea aplica legile; şi fără o asemenea esplicare, legile devin inutile; ba încă mulţimea lor ar fi atunci o causă de indijecţiune şi de paralisiă pentru naţiune.
      Adunările actuale 'şi-au împlinit dar datoria lor cu activitate şi patriotism. Guvernul are acum să-şi împlinească pe a sa, şi să se pună în posiţiune a o împlini.


PRESSA, BUCURESCI, 3 APRILIE 1880

      Cestiunile economice pentru noi Românii, au o importanţă mai tot atât de mare ca şi cestiunile politice. Popor mic, dar laborios şi econom, puterea noastră constă în avuţia şi avuţia se dobândeşte numai prin muncă. Acest adever fiind constant, s’a acusat adesea poporul român că se ocupă numai de agricultură şi că n’are spiritul de asociaţiă ca să facă să avem industrii: fiind astfel în totdauna tributari streinilor ceea ce face ca o mare parte din avuţia noastră să iasă afară din ţară prin natura lucrurilor.
      O asemenea acusaţiune este ea oare dreaptă?
      România este o ţară eminamente agricolă, ea are un pământ fertil care remunereză cu prisos munca cultivatorului, lăsând un escedent considerabil asupra cheltuelilor de producţiune. O lege economică invariabilă, pe care istoria nu a desminţit-o niciodată, ne spune că poporele agricole nu se dau la industriă decât atunci când au dat agriculturei toată întinderea şi desvoltarea de care este susceptibilă. Economia politică ne mai spune că popoarele care au nesocotit acest adever şi au resturnat mersul natural al lucrărilor, căutând a se da la întreprinderi de manifactură mai nainte de a fi dat cea din urmă desvoltare agriculturei, acele popoare au plătit scump greşaala lor presumpţioasă.
      Ştiinţa economică demonstra penă la evidenţă că progresele avuţiei popoarelor nu se împlinesc decât după orecare legi tot atât de fixe şi imutabile ca acelea care guvernează lumea fisică. Popoarele nu trec de la agricultură la industria manufacturieră decât atunci când cea dintâiu nu mai remunerează îndestul capitalul şi munca. Pe cât timp însă într’o ţeră sunt întinderi mari de pământ care încă nu s-au cultivat şi mijloacele de perfecţionare care încă nu s’au introdus, acea ţară trebuie a întinde, a desvolta producţiunea sa agricolă spre a putea scoate afară prisosul ce va putea produce şi să nu se dea la industria manufacturieră decât atunci când va putea produce în această ramură cel puţin tot aşa de bine şi tot aşa de eftin ca ţările acelea de la care ar putea să’şi procure aceste obiecte în schimbul prisosului producţiunei sale agricole. 
      Pe cât este de adeverat că România este şi va remânea mult timp o ţară eminamente agricolă şi că o bună economiă naţională trebue să caute în desvoltarea pe tote căile a culturei pământului progresele avuţii noastre  publice, pe atât este iarăşi adeverat că o ţară agricolă nu poate să esiste fără orecare manufacturi. Când dicem că cutare ţară este o ţară  agricolă, nu înţelegem deloc prin aceasta ca ea trebue să renunţe cu desăverşire la orice  producţiune manufacturieră precum asemenea când dicem că cutare altă ţară este o ţară industrială, nu înţelegem câtu-şi de puţin că ea trebue să lase pământul său necultivat şi să transporte toate braţele sale muncitoare în sânul fabricelor şi atelierilor ce posedează. Am dis şi repetăm că România este o ţară agricolă. Avuţia noastră este în pământ. Acolo sunt închise tesaurele cu care ne a îndestrat natura şi pe care sentem datori a le esploata.   Pe un păment  întins şi fertil, noi avem o populaţiune puţin numeroasă dar inteligentă şi muncitoare. Datoria nostră este să dăm culturei pămentului  cea mai mare întindere, cea mai mare desvoltare, şi o însemnată uşurare de dări cultivatorului. Cu modul acesta vom face să crească producţiunea ţărei, vom înmulţi capitalurile, vom respândi bunul trai în sânul populaţiunei, vom da în fine activităţii publice  o direcţiune progresivă şi o tendinţă sigură către sporirea avuţiii naţionale.
      Se vorbesce necontenit şi într’un mod vag de industria, ca cum industria ar fi la porţile noastre, gata a lua nascere şi a înlocui munca pămentului, care formează astă-di ocupaţiunea principală a populaţiunei noastre. Dar avem noi oare capitaluri disponibile şi populaţiunea de lucrători care trebuesc industriei? Posedăm noi aptitudinele şi toate celelalte elemente necesarii pentru a deveni o ţeră industrială?
      În starea nostră economică de astă-di, a împinge activitatea naţiunei spre manufacturi, ar fi a compromite avuţia şi prosperitatea publică. Când dobânda este la noi încă atât de urcată, când capitalurile băgate în păment produc cel puţin această dobândă de la noi, cum vom mai putea face concurenţă industriei streine unde dobânda este atât de mică şi unde industrialul se mulţumeşte a câştiga în întreprinderea sa cu mult mai puţin decât ar trebui să câştige industrialul român, care are să suporte dobândi mai mari?
      Afară de acesta, de unde vom lua noi acea numeroasă populaţiune de uvrieri care să lucreze la manufacturi, când chiar satele noastre sunt lipsite de braţe, când însuşi munca câmpului aşteaptă un spor considerabil de populaţiune spre a putea lua toată desvoltarea de care este susceptibilă? Trebui-va să luăm pe oameni de la lucrul pămentului, de la abundanţa şi de la viaţa simplă şi liniştită în care trăesc astă-di,. pentru a-i arunca în braţele pauperismului şi al corupţiunei oraşelor? Atunci se va dice cu drept cuvent că am devastat mănoasele noastre câmpii şi că am luat pe popor de la bine pentru a-l aduce la miserie! Trebui-va iarăşi să aducem lucrători streini din alte ţări, pentru fabricele şi atelierile ce vom înfiinţa? Dar atunci vom colonisa oraşele cu elemente streine şi guvernul ar putea să fie acusat că a vendut la nemţi sau la cine mai scie cine, ţara lui Mihai şi a lui Ştefan.
      O industrie nu prosperă decât atunci când vine la timpul său. Acei cari ar putea crede că guvernul poate face să trăească mult timp o industriă lipsită de elementele sele necesarii cad într’o eroare profundă. Impulsiunea artificială ce o industriă va priimi de la guvernul unei ţări nu o poate ajuta decât atunci când acea industriă a luat nascere într’un mod normal şi conform legilor economice despre care am vorbit mai sus.
      Industria  va lua nascere la noi numai atuncea când agricultura nu va mai produce îndestul şi când asociaţiunele şi creditul vor lua o desvoltare mai mare;  aceasta se va face cu timpul şi îndată cum trebuinţele ţărei vor  cere mai mult. Prin aceasta, o repetăm, nu escludem decât industria superioară care are mai mult în vedere esportul productelor sale. Cât pentru industria care are de obiect lucrurile de primă necesitate şi care se mărgineşte a produce pentru trebuinţele consumaţiunei  interioare,  acea industrie este foarte compatibilă cu starea  noastră de ţară agricolă şi menită chiar a contribui la desvoltarea agriculturei noastre. Mai mult de cât atâta.   S’a observat că tocmai ţările agricole sunt acelea unde obiectele de prima necesitate se fabrică în interior; ţările de manufactură propriu dise, importă de multe ori aceste obiecte, căci ele concentredă activitatea lor în industria fină care caută să esporte productele sale.
      Sunt dar industrii care se leagă de cultura pământului; care merg şi progresează alături de dânsa. Aceste industrii dorim din inimă a le vedea înfiinţate cât de repede, cu atât mai mult că nici braţe nici capitaluri nu se cer prea multe şi beneficiile vor fi îndestulătoare. 


PRESSA, BUCURESCI, 4 APRILIE 1880
      
      Sesiunea Camerilor,  terminându-se la finele lui Martie, nisce lucrări de o importanţă escepţională au reclamat prelungirea activităţii corpurilor legiuitoare încă pentru dece dile din luna lui Aprilie. 
      Acum că Adunările legiuitoare au ajuns la sfîrşitul carierii lor putem arunca o ochire retrospectivă asupra misiunei laborioase şi însemnate ce au avut în tot cursul acestei sesiuni. 
      Îndată după convocarea Camerilor în cualitate de cameri de revisuire, şi după terminarea voiagiului diplomatic al d. ministru de esterne pe la cabinetele marilor puteri, corpurile legiuitoare fură chiamate a resolva una din cestiunile cele mai delicate şi mai spinoase ce se ivesc în viaţa parlamentară a unui popor: cestiunea israelită. Constituţiunea în art. 129, cerând nu o majoritate absolută ca pentru orice lege, ci o majoritate relativă de două treimi, mult mai anevoă de obţinut, se iviră nisce peripeţii estraordinare în cursul dezbaterilor: oposiţiunea sistematică şi intransigentă căuta să resiste cu veri-ce preţ guvernului care era pătruns de simţiminte patriotice, şi care se află mai bine pus în posiţiune de a vedea că cele mai vitale interese ale naţiunii erau compromise printr’o resistenţă încăpăţînată. 
      Când şi aduce aminte cine-va de luptele crâncene ce guvernul şi majoritatea Camerii fură nevoiţi a susţine cu minoritatea compusă de o treime, când rechiămăm în memoria noastră discursurile violente şi nesfîrşite ale oratorilor oposiţiunei, când am vedut spiritele aşa de agitate, ordinea publică aproape a fi compromisă şi viitorul ţărei în pericol, nu ne putem opri de a lăuda îndestul înţelepciunea şi patriotismul guvernului, care, prin concesiuni venite la timp, sciu să înlăture mari nenorociri deasupra capului acestei ţări.
      Meritul ministerului fu cu atât mat mare cu cât concesiunele ce făcu fură mai mult în formă decât în fond, căci, dacă se admise naturalisarea Evreilor prin legi individuale, ca principiu fundamental la care ţinea oposiţiunea şi pe care’l doria şi guvernul, totuşi se primi de oposiţiune necesitatea d’a se vota de o dată, iar nu individual, mai multe sute de israeliţi cari serviseră în armată sau trăseseră la sorţi.
      Astfel, graţiă acestui compromis, se resolva cu bine acestă scabrosă cestiune, care ţinu în loc Camera aproape o lună de dile, căci la Senat se adoptă fără dificultate compromisul făcut. 
      Cestiunea rescumperării căilor ferate fu al douilea punct difcil care puse la încercare patriotismul guvernului şi al Camerilor. Din norocire, cestiunea, nefiind constituţională, ci de acelea care se resolvă prin legi ordinare, guvernul fu ajutat de majoritatea absolută a Camerilor ca să ajungă şi în astă  împrejurare la bun capăt.
      La ţipetele esasperante ale oposiţiunei, guvernul opuse argumente solide, şi ceea ce făcu să se adaoge autoritatea oratorilor care aparau proiectul guvernului, fu o broşură scrisă de savantul matematic d. Haret, profesor la universitate care demonstra cu formule algebrice profitul ce resultă pentru ţară din rescumpărarea căilor ferate.
      Proiectul de lege relativ la banca de scompt şi circulaţiune, fu asemenea obiectul desbaterilor serioase ale camerilor; cestiuni economice şi financiare cu cari e puţin familiarisat poporul nostru, fură discutate cu o înălţime de vederi care fac onoare unora din oratorii noştri. Acest proiect de lege, adoptat cu oricare modificări de mică importanţă, va fi o sorginte nemărginită de prosperitate pentru ţară, căci va face să iasă la lumină capitalurile cari stau ascunse, sau se mulţumesc cu mici beneficii, de temere de a fi espuse la perderi fiind împrumutate cu uşurinţă pe la particulari. 
      Proiectul de lege relativ la reducerea numerului sub-prefecţilor este asemenea de o importanţă netăgăduită, căci, fiind mai bine plătiţi, aceşti agenţi ai puterei esecutive vor fi numiţi dintre junii cari au titlul de licenţă în drept, şi cari vor putea aduce imense foloase ţărei, întroducând ameliorări serioase în administraţiune, precum vedem că justiţia, graţiă progreselor făcute, a ajuns la un grad însemnat de desvoltare, şi a devenit o garanţie pentru societate. Nu se putea aştepta cineva la mai puţin de la un guvern care scie că o bună administrare este o cestiune importantă pentru veri-ce ţeră, der pentru noi este o cestiune de o însemnătate capitală. Organisarea Dobrogei ocupă asemenea un loc meritoriu în lucrările Camerilor, căci s’a regulat posiţiunea acestei provincii faţă cu restul ţărei.
      Budgetul, prelucrat mai multe luni de dile de comisiunea budgetară, fu votat asemenea de Cameră d’impreună cu legile financiare ce au un raport direct cu  dânsul.
      Nu mai vorbim de alte legi numeroase şi de o importanţă secundara, ca formarea comiţiilor agricole, legea casei de economii, votarea creditelor estraordinari, etc; ele au ocupat asemenea un timp preţios al corpurilor legiuitoare.
      Astfel dar remâne constatat că sesiunea actuală a camerilor a fost una din cele mai laborioase şi mai fecunde în lucrări folositoare ţărei. Trebuie să recunoascem cu toţi oamenii imparţiali că nu se puteu dobândi nisce resultate aşa de mari, că ţara nu era în stare a trece prin nisce crise aşa de grave, dacă nu era la putere un guvern energic, eşit din senul unei majorităţi compacte, care se rezemă pe sprijinul ne-îndoios al naţiunei.
      Numai o perfectă înţelegere, numai o unitate de vederi nestrămutată între guvern şi majoritatea corpurilor legiuitoare a putut să triumfe contra atâtor dificultăţi pe care evenimentele păreu că le suscită la fiecare pas. Disciplina într’o partidă este una din condiţiunile esenţiale pentru ca să se mănţină riguros între guvern şi cameri acea bună armoniă aşa de necesară  mersului afacerilor publice. 
      Deşi s’au vedut din când în când puncturi negre aperând pe orizonte, ele s-au făcut nevedute îndată, graţiă spiritului de disciplină. Capii stângei se bucură cu drept cuvent de o autoritate morală însemnată pe lângă membrii partidei ce conduc, şi e destul ca ei să arate cuvintele puternice care’i îndeamnă a avea cutare conduită, pentru ca să cadă toate obiecţiunile, să dispară toate neajunsurile.  
      Numai observând riguros acestă liniă de conduită, partida de la putere va fi sigură de a se mănţine încă mult timp în capul afacerilor statului. Şi deca s’ar lăsa a merge pe o cale greşită, oposiţiunea e aci ca să controleze pe guvern, şi prin criticele sele să’l facă a vedea deca trebue să abandone sau să mănţină o mesură orecare.
      Depinde dar de la prudenţa şi tactul capilor partidei liberale de a ţine seamă de cele dise de oposiţiune în unele casuri, căci, decă în genere oposiţiunea este nedreaptă şi sistematică, ea poate să aibă uneori dreptate şi guvernul dimpreună cu Camerile pot să se înşele asupra unor cestiuni importante ce interesează ţara. Nu e niciodată bine a dispreţui pe inemic, ci trebue a vedea decă nu e prudent şi oportun a face concesiuni. Astfel a făcut guvernul în cestiunea israelită; a împăcat minoritatea împlinindu’i dorinţa şi a făcut prea bine, căci a scăpat ţara de mari pericole.
      Suntem convinşi că guvernul actual, bine inspirat ca şi în trecut, va sci să aibă tact şi prudenţă în toate cestiunile care interesează această ţară. Atunci rezemat pe principiile ce profesează şi susţinut de naţiune, n’are să se teamă de nimic, ci va merge înainte cu paşi siguri lucrând pentru mărirea şi prosperitatea României!


PRESSA, BUCURESCI, 5 APRILIE 1880
            
Acum, câte-va dile, se respândi scirea în capitală, că întregul tribunal al districtului Iaşi şi-a trimis demisiunea d-lui ministru al Justiţiei. 
Această scire, de o natură destul de gravă, se confirmă, în urmă, prin-tr’o telegramă comunicată de agenţia Havas. 
N’am vorbit, într’adins, până acum de demisiunea dată în mod colectiv, de către tineri magistraţi ai tribunalului de Iaşi. Am voit, mai înteiu, să cunoascem bine motivele acelei demisiuni, şi să judecăm apoi cu imparţialitate, deca ele sunt sau nu justificate.
Atât România liberă cât şi Timpul două diare principale din oposiţiune, au publicat, in estenso, în numărul de ieri, demisiunea în chestiune, abţinându-se însă d’ai face vreun comentariu. Acest lucru este destul de semnificativ; căci sau demisiunea era justificată pe un act arbitrar, ilegal al guvernului, în special, al D-lui ministru al Justiţiei, şi atunci oposiţiunea ar fi criticat cu violenţa’i obicinuită faptul D-lui Stolojan, sau procedarea magistraţilor demisionaţi nu era corectă, şi în casul acesta, datori erau adversarii noştri s’o desaprobe. 
Ce însemnedă, dar, acestă abţinere? Nimic alt decât că demisiunea colectivă nu este câtuşi de puţin justificată. 
Într’adever, care sunt motivele ei?
Recentele numiri făcute în persoana D-lor Simionescu, Sion şi Răileanu, chemaţi a îndeplini înalte funcţiuni în magistratura tribunalului de la Iaşi, dic tinerii magistraţi, în demisiunea D-lor, către D. ministru al Justiţiei, i-au convins până la evidenţă despre trista întrebuinţare ce D-sa înţelege a face de puterea judecătorească, şi de aceea se retrag din funcţiunile D-lor!
Ce însemnedă aceste aprecieri din partea unor judecători, pe care legea’i pune sub controlul şi privigherea directă a ministrului Justiţiei, fără a le da dreptul de a judeca faptele şefului lor?
Acesta se numesce o curată anarchiă. Deca un ministru greşeşte apoi este cine să-l controlese, cine să’l judece, este Adunarea Naţională, este Senatul, Consiliul de miniştri, Suveranul ţărei etc.
 Dar de când nisce magistraţi, cari n’au altă misiune decât aceea de a aplica legea cu imparţialitate, pentru toţi, fără deosebire, sunt ei în drept să se erige într’un tribunal suprem care, încălcând drepturile şi prerogativele acelora cărora legea le’a dat această competinţă, să aprecieze deca cutare sau cutare fapt al ministrului şefului lor este sau nu arbitrar, legal sau în contra legei?
Mărturisim, că nu putem împărtăşi nisce asemenea teorii subversive, cari ar resturna cu desăverşire ordinea ierarhiei în magistratură!
Esaminând acum în special faptele cari au nemulţumit pe magistraţii tribunalului de Iaşi, ce găsim?
D. ministru al Justiţiei a numit la acel tribunal pe nisce persoane demne, capabile, cu titluri academice şi cari se aflau încă de mult în magistratură.
Legea de organisare judiciară ’i acordă sau nu d-lui ministru acest drept?
Fără îndoielă, că da.
Căci nicăieri nu este scris în disa lege, că la cas de o vacanţă la un tribunal orecare să numească în acel post, un magistrat chiar de la acel tribunal, iar nu de la un altul, destul numai ca el să întrunească celelalte condiţiuni de admisibilitate şi înaintări în funcţiunile judiciare. 
Prin urmare, etă că motivele lipsesc cu totul, în special, tinerilor magistraţi ai tribunalului Iaşi, spre a’i pune în posiţiune să demisionese; admiţând că în unele casuri s’ar putea face acestă theorie pe cari noi nu o împărtăşim, decât cu mare reservă, şi numai atunci când este probat într’un mod patent, că un ministru ar tinde a înjosi demnitatea magistratului cerendu’i să esecute fapte reprobate de lege sau de morală, lucru foarte rar.
 Remâne dar bine stabilit, că tribunalul de Iaşi n’a avut motive de a’şi da demisiunea în corpore şi suntem bine încredinţaţi că D. ministru al Justiţiei pentru onoarea magistraturei, va priimi demisiunea şi se va grăbi a numi pe alţii în locurile vacante. 
Camera şi Senatul au votat septămâna aceasta o recompensă naţională d-lui C.A. Rosetti. Abstracţiune făcând de partidul politic,  în fruntea căruia se află d. preşedinte al Camerii, şi, numai din punctul de vedere al meritelor personale, suntem datori să recunoascem că d. C. A Rosetti este acela care a lucrat, în timp de 40 de ani, fără preget, trecând prin multe nevoi pentru binele patrii sale. D-sa este unul din aceia, cari, luptând pentru o idee, regenerarea ţării, şi a consacrat pentru dânsa, întreaga sa carieră. 
 Astădi, bătrânul luptător, naţiunea pentru mandatarii săi, i-aduce recunoscinţa sa. Nimic mai natural decât aceasta. 
Ne-am mirat, dar, cu drept cuvent, vedând că oposiţiunea, şi, mai cu seamă, d. Manolache Kostake Epureanu, au combătut proiectul de lege, prin care se acordă sus disa recompensă d-lui C.A. Rosetti. Acestă combatere este cu atât mai vrednică de criticat, cu cât ea vine de la nisce adversari politici, şi nu este basată decât pe îngustul spirit de partidă. 
 S’au acordat recompense naţionale la multe alte persoane din toate partidele politice, fără ca cineva să ridice vocea şi să protesteze. Astădi, când se face aceasta în persoana d-lui C.A. Rosetti, a cărui merite, chiar adversarii săi politici sunt siliţi a le recunoasce, şade rău oposiţiunei, ca să facă atâta sgomot, şi ea dovedesce printr’acesta, că nu a avut destul tact spre a da Cesarelui ceea ce este al Cesarelui.       
 Un incident, care merită reprobaţiunea generală, s’a petrecut, de ună-di, înaintea hotelului Hugues. D. Cortaţi, fost prefet la Dorohoi, a lovit şi maltratat pe d. deputat Sireteanu, fiindcă acesta a interpelat pe guvern în Camera legiuitoare, pentru un abus comis de administraţiunea din Dorohoi, care a estradat pe nisce români autorităţilor austriace, sub cuvent că ei au comis o crimă pe acel teritoriu, supusă după legile din Austro-Ungaria la pedeapsa capitală. 
Am vedut, cu satisfacţiune, cum d. G. Chiţu, un membru autorisat al majorităţii Cameri, a relevant faptul brutal comis de d. Cortaţi, asupra unui mandatar al naţiunii, cerând o severă represiune. 
 Oposiţiunea s’a agăţat şi de aceasta, şi, în loc să aştepte, să vadă, ce mesuri va lua justiţia, singură competinte în materie, s’a grăbit a face acusaţiuni guvernului, făcându’l quasi răspundetor de faptul d-lui Coraţi. 
 Este trist a vedea o atare procedură din partea organelor adversarilor noştri.
Tot ce se face în rău, după d-lor, guvernul este răspundetor, o chestiune cu totul personală şi afară de orice politică, după d-lor, guvernul este solidar cu dânsa.
 Pentru Dumnedeu, leal este sistemul acesta ?
Şi nu vor înţelege, o dată adversarii noştri, că nu pot, decât perde, în opiniunea publică, întrebuinţându-l? Guvernul a fost destul de sever cu d. Cortaţi. D-sa a fost arestat preventiv, îndată după comiterea faptului, şi nu ne îndoim că justiţia’şi va face datoria.
Într’adever dacă un deputat n’ar mai putea să’şi exprime opiniunea sa în Camera legislativă fără ca el să fie expus la maltratări de stradă, atunci regimul parlamentar ar deveni o ficţiune. 
 Aceasta nu poate intra în cugetul nici al guvernului, nici al justiţii ţării, şi de aceea, oposiţiunea ar fi făcut mult mai bine, să adăste resultatul acestei afaceri, mai nainte de a se năpusti cu invective şi acusaţiuni gratuite la adresa guvernului. 





﻿LITERATORUL
Duminecă, 23 martiῠ 1880

Cele din urmă gândirῘ ale luǏ Weber

Sὀrele cobora încet valea cerească. LungῘ raze întârziate se furișeῠ printre grile în interiorul camereῘ, rӗsfrângėnduse, din stâlpiǏ ceǏ lustruiți de palisadru, pe tapetul aurit al pereților.  In fundul  camereǏ, anticul pat îșῘ înălța colὀnele cu late pervazurῘ poleite și micῘ cariatide de bronz. Perdelele marῘ de acelaș desen cu părețiῘ, lăsaῠ să străbată, printre ițele de mătase, adormita privire a sὀreluῘ. Ῐ
Pe pernele patuluῘ, în fund, odihnea o figură palidă, ostenită de lunga așteptare a mὀrteῘ.   ̶ VaῘ, celebra frunte, cum o umilise de mult durerea! Un braț alb trecea pe sub cap, părėnd că vrea să apere acel adăpost de geniῠ contra profanațiuneῘ. OchiῘ eraῠ abia închișῘ. Pe sub pielița transparentă a tėmplelor, se vedea cum alerga cugetarea, delicată, armoniὀasă... ̶ Din când în când buzele formaῠ la extremități douė scobiturῘ, în umbra cărora se pierdea un zîmbet fin. Bolnavul visa :
Visa la trecuta luῘ fericire. I se părea că vede o umbră..., ce lua forma pămėnteană de femee și care venea, abia atingênd covorul, lângă patul lui. O..., dulce vis al adolescențeῘ, cât ești de neperitor...
Femeea se apropiă; dete perdelele  la o parte; își plecă fața spre figura bolnavului și printre lungile’I gene, se uită adânc, adânc... ca și cum ar fi voit să înțelėagă gândirea aceleῘ nobile frunțῘ. Dupė aceia își lipi buzele de dênsa, se uită âncė o dată la bolnav și se retrase ușor. 
Lângă pat se afla deschis un piano, lucrat în lemn de roză. La mijlocul luῘ, un portret de femee se pierdea sub câte-va frunze sculptate ce’l încadraῠ. Umbra se uita la dânsu; era tocmaῘ portretul ei. Ingenuchiă înaintea pianului si rėmase câteva minute cu capul în mâῘnῘ. Se sculă apoi și se ’ncercă să cânte. Atinse câte-va acordurῘ, în surdină, duleῘ... ca cea din urmă rugăciune a uneῘ victime și...
De-odată un braț uscat eși de sub perdele și se întinse către scaunul pianului ca și cum ar fi voit să prinză pe cine-va. 
Bolnavul nu maῘ visa. Mâna se lovi de clape și se retrase încet sub perdele. Tăcerea fu întreruptă de nota pe care o dete clapa atinsă... In cameră se’ntuneca...
După câte-va minute, mâna apăru iarăși și se plimba pe notele din bas, căutând un dulce cântec, dulce...dulce... armonios...
Eraῠ cele din urmă gândiri ale luῘ Weber scrise dupӗ un vis. 

Duiliu Zamfirescu.


REVISTA THEATRALA

   N'am avut spaţiu de a da seamă în numĕrul trecut de Călĕtoria luĭ „Hagi Nedelcu“ localisare a  pieseĭ luĭ Labiche  „Le voyage de M. Perrichon“. Traducătoriĭ, dd. Săulescu și Marescu, sunt doĭ tinerĭ care au avut bunul simț de a nu pune spiritul lor în locul spirituluĭ luĭ Labiche. Au intercalat ênsĕ în mod fericit o scenă luată din  „Le bourgeois gentilhomme. “
        D. Millo ar fi trebuit sĕ joace rolul luĭ Hagi Nedelcu. L'ar fi accentuat cel puțin în înțelesul bufon, pe când  d. Panu nu-l face nicĭ serios cum l'a înţeles Labiche, nicĭ bufon.
        D. Notara (amorezatul) ne-a displăcut de astă dată, şi-l rugăm sĕ pue maĭ multă viaţă în accentul sĕu. D. Costescu care făcea pe cel-alt amorezat , a fost bine. D-na Frosa Sarandi n'avea - cum 'ĭ este obiceiul  - jocul rolului sĕu.
        D-ra Bârsescu a avut un rol mic, din care n'avea ce face.  D. Sfetescu a împlinit satisfăcĕtor micul rol al luĭ Postuleanu. Dar triumful sereĭ a fost pentru d. Hagiescu, care, într'un rol secundar, 'șĭ-a atras atenţiunea săliĭ, reuşind minunat un typ à parte. Vrem a vedea pe d. Hagiescu în rolurĭ maĭ importante, pe care succesul sĕu ne este o garanție că va ști a le interpreta într'un mod fericit.

B. Florescu.


Representațiunĭ estraordinare
       
       Avem o noutate bună sĕ anunțăm publiculuĭ:
       D-na Aristița Romanescu și d. Manolescu sunt trămișĭ de Maria Sa la Paris spre a studia arta theatrală, în care s’au distins în Bucureștĭ prin muncă și neîncetat progres. D-ra A. Bârsescu merge cu aceia-șĭ țintă în Italia. La 30 Aprilie, d-na Romanescu , La 2 Maiu d-ra Bârsescu vor da representațiunĭ estra-ordinare cu scopul de a-șĭ mări fondul. Sperăm că publicul va voi sĕ contribue la aceste representărĭ, căcĭ ar fi a contribui oarecum la adevĕrata fundare a theatruluĭ. O sperăm cu atât maĭ mult cu cât programul e frumos.
-	30 Aprile – Sala Boss 1- Repreznitațiunea d-neĭ A. Romanescu.
Acrobatul, 1 act. ˗ D. Wiest, va esecuta Corbul Român și o elegie pe un violon cu o singură coardă. D. Millo va zice o canțonetă, d. C. Dimitriadi Vara la țară ; d. M. Dimitriadi, Accente intime, de Macedonski, și d-na Romanescu, Harpista, de Duiliu Zamfirescu. Spectacol se va termina prin Femeia trebue sĕ-șĭ urmeze bărbatul, I act, jucat de d-niĭ Manolescu, Hagiescu, Costescu și d-nele Romanescu și Pătrașcu.
-	La 2 Maiu – Sala Bossel. – Representațiunea d-reĭ A. Bârsescu. – Sora lui Jocris, I act, jucat
de d-niĭ Mateescu , Notara , Sfetescu, d-rele Alessandrescu și Christescu. D. Cairetti va zice Maria de Ruden, romanță ; d. C. Notara va zice Christof Columb; d. Millo, Kera Nastasia ; d-ra Bârsescu, Maria Antoineta. D. C. Dimitrescu va esecuta un solo de violoncel. Spectacolul se va termina prin Margot Contesă , comedie- vodevil, I act, jucat de d-niĭ Notara, Sfetescu, Mateescu , Rașian, și d-rele A. Velner și A. Bârsescu.


revista Literatorul, duminică, 3 Februaru 1880

DAŢI SĂRACILOR

Daţĭ săracilor în toate timpurile: daţi-le maĭ ales în timp de iarnă. Căsuţa e pe jumĕtate îngropată sub zăpadă. Fereastra e lipită cu o hârtie, care sbârnăe la vĕnt; pe coş abia ese niţel fum.
Bĕtrâna bunică tremură sub un zăblău numai sdrenţe în patul pe care a pironit’o boala. Douĭ copiĭ, douĕ umbre, plâng trântiţĭ lângă dĕnsa. Unul dice: „Mi-e frig”, cel-alt şopteşce: „Mi-e fóme, mamă.” Muma copiiilor, de şi tênĕră, a îmbĕtrânit de nevoĭ şi grijĭ, de când a rĕmas vĕduvă. Ne maĭ avênd nici o speranţă, ea şeade pe o laviţă, cu capul rezemat de mână, cu o privire stranie şi întunecată. Bĕtrâna se înfiorează; ar vrea şi n’ar vrea să-ĭ ghicească gândul. Ce n’ar face o mumă pentru a-şĭ scăpa copii? Uşa dĕrăpănată e împinsă. O dómnă, un domn se arată. Mila e scrisă pe faţa lor. Eĭ aduc de mâncare şi banĭ. 
Eată copii scăpaţĭ de mórte, póte şi muma lor de ruşine. Oh! daţĭ sĕracilor în toate timpurile; daţi-le maĭ ales în timp de iarnă.

B. Florescu


MISERIA

     “In întrul casiĭ zăpada a pătruns si sloiurĭ de ghiață staŭ atârnațĭ pe zid, soba e rece: prin ferestruile sparie pătrunde crivĕțul șuerând. Uă femeă palidă, tremurând cu ochiĭ stinșĭ stă ghemuită pe un pat așternut cu pae mucede. Iară in jurul eĭ copilașiĭ cu fețele învinețite de frig iĭ cer de mâncare; ea mângâie pe fie care și lacrimile eĭ înghiață pe obrajiĭ lor.  Unul din copiĭ e aproape se scape de atâta suferință, muma e desperată, cineva bate în ușă: un strein intră, pare uimit la vederea tablouluĭ de miseriă, pune o pungă pe messcioară si ese cu lacrimĭ in ochĭ; muma, nebună de bucurie, roagă cerul pentru fericirea luĭ.”                   
                                                                                                M.Dimitriedi


REVISTA TEATRALA

  Dupĕ Daniel Rochat, în timpul în care se făceaŭ repartițiunile comedieĭ Bucuria Caseĭ theatrul s’a indeletnicit cu vechiul repertoriŭ. S’aŭ jucat melodrama Monastirea de Monte-Castro și Două Orfeline;
  Fără a insista asupra acestor piese, aducem omagiile noastre de respect și de admirațiune d-neĭ Efrosina Popescu. Atât în rolul mumeĭ nefericiteĭ călugărițe cât și în acel al mumeĭ sĕrmaneĭ cerșetoare, d-na Popescu a fost la înălțimea sciințeĭ sale dramaticɘ.
  Marțĭ și Joi s’ a dat “Bucuria Casiĭ.”  Bună traducere, afară de câte-va scrântelĭ, ca maritagiu pentru căsătorie, etc. Piesa e minunată prin situațiunĭ vesele, prin altele mișcătoare, și e pornită din inimă. Nimicŭ maĭ greŭ, de sigur, de cât de a ne arĕta pe o fetiță de vr’o 17 anĭ,  făcêndu-se intermediarul pentru a reapropria unul de altul pe părințiĭ sĕĭ despărțițĭ de maĭ mulțĭ ani. Autorul nu putea trata un asemenea subiect de cât cu o singură condițiune: să aibă o inimă delicată. Bombăniturile aceleĭ poame acră de soacră, precum și țipetele uneĭ fetițe micĭ desgustând de d-l de Silly de căsătorie, el trăiește de 12 anĭ deperte de nevastă sa, când cu una, când cu alta. Dar,fără a și-o fi spus vr’o dată, ambiĭ soțĭ se iubesc ȇncă. Fata lor care prin gingășia sa este bucuria caseĭ, care duce de nas pe mumă sa și pe bunică sa, află că tatăl sĕŭ n’ a fost în America cum crezuze pâna atuncĭ. Dacă s-ar căsători ea, vor fi siliți să se vază părințiĭ sĕĭ, cel puțin în acea ḑi. Decĭ oferă mâna sa vĕruluĭ séŭ, un căpitan de spahis, care, voinic în fața inamiculuĭ, e foarte timid în fața uneĭ femeĭ. Când d-l de Silly a cerut portretul feteĭ sale, ea merge sĕ-ĭ ducă originalul, și se găsește în fața amanteĭ actuale a tatăluĭ sĕŭ. Acesta ‘șĭ face datoria, dă afară pe nemernica femee, și promite feteĭ sĕ meargă la soția sa. Vĕzêndu-se, amândoĭ soti, simt că se iubesc; dar o neîțelegere se ivește iar. D-l de Silly s’a bătut pentru o femee! Nu; el s’a bătut pentru nevastă-sa. Sócra pleacă, spre a lăsa pe toțĭ fericițiĭ. Eată o piesă, care poate fi foarte rĕŭ tratată de un autor fară delicateță de inimă. Dar piesa franceză e un cap de operă de delicateță, de voioșie, de gentileță. 
   Aducem ântêiŭ omagierele noastre d-lui Ioan Ghika. Se vede acum că dorința sa cea maĭ vie este de a înălța theatrul,și de a-l face să fie frequentat. E o datorie pentru toțĭ acei care au asistat la Daniel Rochat și la Bucuria Caseĭ, să spue la toțĭ: Mergeți la theatru, nu de patriotism, ci de plăcere.
   Piesele sunt perfect montate, și actoriĭ arată mare talent.
   A tout prince, tout honneur. Începem cu d-na Romenescu, care  juca pe sburdalnica,
dar inimoasa Cecilia. Cea maĭ mare laudă ce-ĭ putem da, e că d-sa care era atât de bine in Lea, nu a lăsat să se vază în Cecilia nimic din ceea ce fasese în Lea. Tonul sĕû era copilăresc, ca și gesturile sale, ca și mâniile sale. Ne așteptam la triumflul minunat al d-neĭ Romanescu, dar nu ne așteptam la o Romanească blondă. Perfectă de gingășie in tot rolul, d-na Romanescu a exprimat minunat durerea in momentul ce tatăl e silit să rosească în fața feteĭ sale. D-sa n’are rivală între actricțele tinere.
    E mare progres cu d-ra Gavala, atât în gesturĭ cât și în întonațiĭ.
    D-na Poenaru ne-a dat o soacră minunat de îmbufnată și o bunică minunat de bună pentru nepoata sa. Maĭ slabă d-na Pătrascu; interpretațiunea d-sale a fost ênsĕ suficientă. Dar s’a înșelat o dată in mod comic când citind un bilet de la chiar bărbatul sĕŭ, a pronunțat : plec în căsătorie pentru plec în călătorie. Rolul bărbatuluĭ era ținut de d-l Manolescu. Ne-a părut rĕŭ de a vedea pe d. Manolescu în Monte.Castro și în Două orfeline. (Que diable allait-il faire dans cette galère?) Dar d-șa a fost admirabil în Bucuria Caseĭ.
    D-l Iulian a avut în rolul căpitanuluĭ timid un mare și meritat succes. Zăpăceala omului timied a fost asa de  bine făcută, în cât la început uniĭ s’aŭ înșelat, crezȇnd că nu știe rolul.
    D-l Costescu, care juca rolul unuĭ tȇnĕr de lumea mare, fanfaron de vițiu, a fost bine ș’am dori să-ĭ vedem încredințate rolurĭ maȉ împortante.
Marți s’a jucat, dimpreună cu Bucuria Caseĭ, Paharul cu apă, care presintă o situațtiune foarte de spirit, iar Joĭ, Margot Contesa (trebue ȇnsȇ pusă nu la finitul, ci la începutul spectacoluluĭ.) Interpretațiunea bună. Manolescu foarte bine în Paharul cu apă.
                                                                                                B. Florescu



﻿TIMPUL, BUCUREŞTI, 31 MARTIE/12 APRILIE 1880
      
      În şedinţa de Sâmbătă a Senatului s’a discutat, adecă vorba vine, căci discuţia a devenit o simplă afacere de formă pentru unii, de’mplinire a datoriei pentru alţii – s’a discutat aşadar şi s’a votat contractarea unui nou împrumut de 25 de milioane şi mai bine sub pretextul acoperirii dificitului casei de liquidaţiune a obligaţiunilor rurale. 
      Aci trebue să amintim că în combinaţiunile financiare ale d-lui Dimitrie Sturza intra şi aceea de-a echilibra budgetele cu sumele ce urmau a se încasa pe socoteala rescumperării clăcii, datorite de locuitori în cifră de 28 de milioane, în care d. Sturza proiectase a’şi făcea o resursă budgetară, propunând plata bonurilor rurale, datorie pe anii 1880 şi 1881, prin contractarea unui nou împrumut. 
      Camera a înlăturat partea întăia a acestei ingenioase combinaţiuni, a respins adecă combinaţiunea acoperirii deficitului budgetar prin sumele provenite de la casa de liquidare a obligaţiunilor rurale. Dacă această înlăturare este justificată, toată lumea are dreptul de-a se întreba pentru ce s’au mănţinut partea a doua a combinaţiunii d-lui Sturza, adecă contractarea unui nou împrumut de 25 de milioane?
      Succesorul d-lui Sturza, ministrul actual de finanţe, d. Cămpineanu, a alergat în susţinerea proiectului, că ministerul de finanţe are a face faţă, la 23 Aprilie 1880, la o sumă de 16 milioane, provenită parte din mandate în suferinţă, parte din dobânzi şi parte, în fine, din obligaţiunile rurale ce urmează a se trage la sorţi. 
      D-sa a mai adaos apoi că prevederile d-lui Sturza din luna lui Octomvrie că se va încasa pe fie-ce lună câte un milion din remăşiţe, este departe de a se realiza, din cauza stării de sărăcie şi de foamete în care se află astăzi locuitorii. 
      De cătră senatorii din opoziţiune, d-nii general Manu, M. Kostaki şi M. Germani, apoi dintre guvernamentali de cătră de. Stătescu, s’au căutat a se demonstra că cel puţin momentul actual este inoportun pentru contractarea unui împrumut pe 44 de ani, de vreme ce chiar după prevederile d-lui Sturza, într’un timp, fie mai îndelungat decât cel prevăzut de d-sa, este perspectiva de-a se încasa din aceste remăşiţe 12-13 milioane şi că numai după liquidarea definitivă a încasărilor, adecă după ce se va fi constatat pe deplin ce s’au putut plăti din remăşiţe, ce nu, se va putea constata şi deficitul real al casei de liquidaţiune a obligaţiunilor rurale şi că, în orice caz, nu e nevoie de-a se contracta un împrumut pe întreaga sumă, din care o parte nici nu este exigibilă decât în anul 1881. 
      Ceea ce e mai ciudat în proiectul guvernului, e dispoziţia cuprinsă în articolul 6, în care se zice că fondurile ce se vor încasa a conto al clăcilor nu vor putea servi niciodată ca o resursă bugetară. Dacă dar şi d. ministru actual de finanţe prevede posibilitatea de-a se încasa o parte din remăşiţe, dacă, pe de altă parte, se prescrie că acelo fonduri nu vor fi nici când întrebuinţate că resursă bugetară, ba nici se vor afecta măcar la plata de datorii, atunci d. M. Kostaki a fost în drept a întreba dacă nu cumva guvernul cugetă a crea un tezaur de resboiu, după exemplul Prusiei. 
      Totuşi opoziţiunea, departe de-a voi să creeze guvernului dificultăţi şi  voind a’l pune în poziţia de-a face faţă plăţii sumelor exigibile în curgerea anului 1880, au făcut propunerea de-a se limita împrumutul la suma de 12 milioane pe cari le-au crezut suficiente a face faţă angajamentelor statului dacă se mai adaogă sumele ce urmează a se încasa de la foştii clăcaşi. 
      Propunerea opoziţiei s’a respins însă şi astfel s’au încuviinţat un nou împrumut cu anuităţi pe 44 de ani pentru o sumă mai mare decât cea datorită de stat.
      Nu tragem altă concluziune dintr’acest mod de procedare decât aceea de-a demonstra cu cătă uşurinţă şi, cum zicea un ministru al imperiului napoleonian, cu ce «inimă uşoară» se contractează la noi împrumuturile, chiar când nu este nevoie de ele.
      În treacăt d. ministru de finanţe a amintit cu ocaziunea aceasta, că esistă încă o datorie de 64 de milioane, datorie flotantă, care apasă situaţiunea. Măni poimăni dar putem să ne aşteptăm la un alt împrumut. În loc de-a imbrăţişa întreaga situaţiune şi de a se gândi la o măsură pentru a consolida datoria flotantă întreagă prin o singură operaţiune, ministrul împarte medicamentul său în doze anumite; procedare ce poate să convie consideraţiunilor sale personale, dar e, de bună seamă, în prejudiţiul creditului statului. 
      «Românul» de ieri, pentru liniştirea spiritelor agitate a fidelilor săi, anunţă cum că norul care turburase un moment armonia dintre tovarăşi, s’a înlăturat, că vice-prezidenţii cari –şi deduseră demisia , şi-au retras-o, asemenea că d. Boerescu va obţine deplină satisfacţiune de la Cameră.
      Ambele incidente nu ne-au mişcat de fel. Cunoscând de ce valoare extraordinară sunt partizanii guvernului din cameră, eram de mai nainte siguri că în locul celor patru vice-prezidenţi, demisionaţi, s’ar fi găsit alţi 16, tot unul şi unul ejusdem farinae, din acelaş aluat protoplasmatic. Ne aducem aminte că, după luarea Sevastopolului, când garda imperială franceză suferise mari pierderi, s’a debarcat un numer de recruţi pentru împlinirea golurilor. Aducătorul contingentului propuse mareşalului Pélissier să’şi aleagă fruntaşii dintre recruţi pentru umplerea golurilor din gardă. Acesta însă, adeverat fiu al Gasconiei respunse că «ori-ce francez e demn de a figura în gardă». Astfel şi d. C. A. Rosetti negreşit va respunde : «Ori-ce atom al partidei naţionale-liberale e demn de-a servi sub d-sa ca vice-prezident».
      Aureola vine de sus.   
      O depeşă a «Agenţiei Havas», sosită ieri din Iaşi, ne anunţă că întregul tribunal de acolo, în numer de 17 magistraţi, şi-a dat demisiunea.
      Proprietarul fondator al ziarului «Independance Roumaine» face cunoscut prin numerul de astăzi,că un ziar românesc, chiar franţuzeşte scris nu poate fi bine dirijat decât de un român. Petruns de adeverul acesta d-sa rugase de mult încă pe d-nu Gr. Ventura de a se însărcina cu direcţia politică a «Independenţei Române», însă acest din urmă nu crezuse de cuviinţă-a primi decât acum abia. Astăzi consimte deci de acum începând, tot ce priveşte politica, fie interioară fie esterioară, va intra în atribuţiile d-lui Gr. Ventura.
      Numerul prin care se inaugurează direcţiunea onor. Gr. Ventura coprinde un articol intitulat «Situaţiunea» care începe cu cuvintele: «Fără îndoială suntem în criză latentă». La sfârşit vin apreţieri asupra demisiei celor patru vice-prezidenţi, pe care le reproducem întocmai: 
      Vice-prezidenţii sunt oameni serioşi sau cel puţin se presupune că sunt serioşi şi procedarea lor e dovada manifestă de lipsa de omogenitate ce domneşte în sferele guvernamentale şi ne demonstră că majoritatea (ai cărei espresie în parte sunt vice-prezidenţii) crede că a venit momentul de-a o restabili luând drept bază opiniile politice reprezentate de cătră partidul care are mai multe voturi în corpurile legiuitoare. Prin urmare e vedit că criza prin care trecem în acest moment nu e decât un fenomen firesc de tot, care în medicină se numeşte eliminatoriu; se numeşte adică astfel periodul în timpul căruia corpul respinge elementele străine pe cari au fost obligat a le introduce înlăuntrul său pentr’un cuvent oare care, Ministerul actual care s’a intitulat el ensuşi Ministeriu de fuziune, a îndeplinit o misiune arzătoare şi grea. El a resolvat cestiuni mari. Asta deja cată a se considera ca un mare merit; căci prin aceasta, ţara a trecut fără sdruncinări tocmai mari, prin timpuri grei, pentru a reintra pe calea normală. Însă aceste apropieri patriotice a unor elemente disparate cari, într’un moment dat, sunt necesare ba salutare chiar pentru mersul afacerilor, devin, dacă vor ţinea mai mult, în timpi normali mai cu seamă, o cauză de necontenite hărţueli. Iată cum ne explicăm noi criza care e în acest moment în sferele noastre politice. Ea e foarte naturală; ea e rezultatul întoarcerii la starea normală, Când corabia intră la liman, nu mai e nevoe de balast. 
      Nu insistăm asupra eleganţei comparaţiunilor. Elemente străine, introduse în corp pentru un cuvent oare-care şi sosite în periodul eliminatoriu sunt o comparaţie mai tristă pentru corpul în care s’a introdus decât pentru nevinovatele elemente. Asemenea şi prundul sau nisipul care se’ncarcă drept balast, drept că e o povară fără valoare, dar în ori-ce caz dovedeşte şi uşurinţa poverilor celorlalte cari nu erau în stare să ţină corabia în echilibru, încât furtunele steteau s’o dea de mal.
      Acuma la liman nu se mai înneacă, se ’nţelege, nimenea decât unul sau doi dintre miniştri, dupe cum zice proverbul.
      Dar nu parafrazarea acestor imagini medico-nautice e ţinta noastră.  Constatăm numai că criza, deşi latentă, există fără curmare şi că balastul e tot în primejdie de a fi aruncat în apă.      
.....din Prusia ne aduce în sferşit, în deplinetatea lor, amănuntele asupra cauzei demisiei prinţului Bismarck. Articolul din «Norddeutsche AllgemeineZeitung», semnalat de cătră Agenţia Havas» prin o depeşă de la 9 Aprilie, spune următoarele:
      Cine voieşte să vază păstrându-i-se consiliului federal, autoritatea ce i-o atribue constituţiunea, va împărtăşi cu noi dorinţa, ca acest consiliu să se ţină pe un nivel mai înalt de importanţă politică decât acela al unei conferenţe de ambasadori, după modelul vechiului consiliu federal. O asemenea conferenţă de ambasadori n’ar putea să-şi păstreze mult timp echilibrul faţă cu Reichstagul, eşit din alegeri generale, şi ideea constituţiei este tocmai ca acest echilibru să se manţină. Credem că în parlamentul nostru oamenii de stat vor fi asemenea de opinie că instituţiunile imperiului nu pot să se desvolte bine decât atunci, când i se va păstra consiliului federal întreaga lui greutate, ca unui corp care reprezintă suveranitatea colectivă a guvernelor. Această greutate scade însă, ne pare, prin împrejurarea că, durata sesiunilor consiliului federal fiind lungă, miniştri diligenţi, cei prusieni chiar, cari sunt la faţa locului, nu pot lua parte la şedinţe în mod regulat şi că multe din statele mici preferă, pentru consideraţiuni financiare, de a nu fi representate în mod de sine stătător, încât substituţiunea, care’n vechea Dietă federală era o raritate, a devenit azi regulă pentru majoritatea guvernelor, într’un consiliu federal, care acum însemnează mult mai decât înainte. 
      Listele de frequenţă a şedinţelor consiliului federal ne arată că, de regulă, dintre cele 25 de state confederate, n’au fost representate prin delegaţi proprii decât 10 mult 11, în cazuri rare 14. În cele 29 de şedinţe ale sesiunii curente statele Lippe, Reuss linia nouă, Reuss linia veche, Anhalt, Saxa –Coburg-Gotha n’au fost nicicând represintate, Schaumburg –Lippe o dată, Schwarzburg-Sondershausen de 6 ori, Schwarzburg Rudolstadt de 4 ori, Saxa –Altenburg  o dată la deschidere, Saxa Meiningen de 16 ori, Oldenburg de 10 ori, Saxa-Weimar de 16 ori; aşadar, în toate sau în marea majoritate a şedinţelor erau representate prin substituţiune. Echilibrul între proporţiile voturilor, căutat de constituţie, se alterează întrucătva prin aceasta. Deşi nu putem cere ca miniştri dirigenţi să lipsească sesiunea întreagă din patria lor, totuşi se cuvine să credem, că participarea în consiliul federal ar trebui să fie pentru guvernele confederate un lucru destul de important, pentru ca să ia parte prin representaţi proprii, la şedinţe mai importante măcar. 
      Credem că e de datoria prezidentului consiliului federal ca neajunsul, care ar putea resulta pentru dezvoltarea vieţii noastre constituţionale din împuţinarea participării la lucrările consiliului, să se remedieze prin propuneri cari să aibă de scop reforma regulamentului. Lucrările consiliului federal nu sunt toate de-o importanţă egală şi pentru cele mai puţin importante nu e necesară prezenţa miniştrilor dirigenţi. Ar fi deci bine de-a se diversifica lucrările, concentrându-le pe cele mai importante într’un restimp atât de scurt, ca miniştri dirigenţi să poată lua parte la ele fără prejudiţiu pentru afacerile, de cari sunt respunzători în sfera lor mai restrînsă. 
      Introducerea unei asemenea diversificări şi aplicarea ei, mai cu seamă asupra măsurilor legislative, nu ne pare tocmai grea. Se’nţelege însă că pentru aceasta se cere din partea  deosebitelor guverne o  mărginire de bună voie în privirea lucrărilor legislative, încât propuneri de legi noue sau de ordinaţiuni generale mai însemnate să nu se facă decât într’un restimp oare care, iar acele cari nu se pot înainta în acel restimp, să remănă fără escepţie pentru anul următor. Nu credem că legislaţiunea noastră pierde ceva prin împuţinarea grabei, cu care a lucrat păn’acum. 
      În ediţia de dimineaţă a foii a apărut articolul de mai sus, cea de seară,  deci în aceeaşi zi, au apărut ordinul de cabinet, prin care imperatul respunde la demisia Prinţului Bismark, în termenii următori:
      La cererea D-tale, din 6 a lunei curente, respund că nu ignorez greutăţile în care Te-ar putea aduce un conflict între datoriile ce Ţi le impune constituţia imperiului şi între responsabilitatea ce-Ţi incumbă; cu toate acestea nu mă ved dispus de a Te descărca de funcţiunea D-tale, numai pentru că crezi că, într’un caz dat, n’ai putea corespunde cu îndatorirea ce Ţi-o impun art. 16 şi 17 ai constituţiei imperiului. Din contra, cată s’o las în seama D-tale, de-a mi face Mie şi apoi consiliului federal propunerile acelea, care sunt proprii de-a aduce o soluţiune constituţională a unui asemenea conflict între datorii.
      Berlin, în 7 aprilie 1880
      (Semnat) Wilhelm
      Cancelariului imperiului, Principe de Bismarck
      Ziarele austriace constată cu drept cuvent parafraza cam rece a impetuosului: «Niciodată». Ele nu încetează a pune, ca şi noi, în legătură evenimentul acesta cu alegerile din Anglia. Astfel, într’un articol intitulat «Reflexe ale alegerilor din Anglia», «Neue freie Presse» încheie zicând: ca oameni practici cari au în vedere cele mai de aproape, ne’ntrebăm: Ce resultă pentru statul nostru din primirea ce se face alegerilor engleze în Rusia, Franţa şi Italia? Respunsul e pe buzele fiecăruia şi esprimăm numai ceea ce milioane de oameni găndesc, când zicem: Austria a avut păn’acum doi amici, şi nu mai are decât unul; e dar necesar de-a întări tot mai mult legătura cu unicul amic, cu Germania.


TIMPUL, BUCUREŞTI, 1/13 APRILIE 1880
      
      În nici o ţară din lume nu credem să se petreacă atâtea mizerii politice şi sub o aparenţă mai puţin serioasă şi mai uşuratică, decât la noi, sub acest regim progresist. Remanierele ministeriale, intrigile de culise, comediile parlamentare au ajuns să transforme constituţionalismul într’o parodie menită a face petrecere publicului. Alaltă-ieri, dd. vice-prezidenţi ai Camerii demisionează deodată toţi, pe motivul vag că între d-lor şi majoritate nu mai este înţelegere. Fireşte, lucrul fiind destul de grav în sine, această demisionare trebuia să producă sensaţiune în public. Pentru ce anume demisionau aceşti stâlpi ai majorităţii? Cele ce se petrecuseră în familie între oamenii de la putere transpirase în public şi toate foile ne spuseră a doua zi că motivul demisiunii era că d. Brătianu nu se grăbeşte a elimina din cabinet elementele neradicale pentru a face loc domnilor vice-prezidenţi. Cum am zice, dimisia nu era de cât un scandal pentru portofolie. În loc de a se desminţi de la locurile competente informaţiunea aceasta, monitorul partidului publică numai decât un articol scris în stilul biblic al d-lui prezident C.A. Rosetti, aşa de bombast, în cât cititorul nu ştia ce să crează: era scris în serios sau în bătae de joc. În acel articol, dd. vice prezidenţi erau somaţi să spună categoric motivele demisiunii «pentru că naţiunea este doritoare să le ştie». Ce au făcut dd. vice prezidenţi în urma acestei somări? Şi-au spus motivele, au stăruit cel puţin în atitudinea d-lor?
      Şi-au retras cu toţii demisiunea, iarăşi în corpore cum şi-o dedeseră, iar unul dintre d-lor au făcut majorităţii, cu care se părea că nu mai sunt dd. vice-prezidenţi în înţelegere, o propunere pentru a se da ilustrului prezident o recompensă naţională de 432.000 de lei şi d’aci încolo câte 3.000 de lei pe lună reversibili şi ilustrei d-sale familii. Aceasta se numeşte constituţionalism, şi toate astea se fac de sigur cu scop de a se desăvârşi educaţiunea tenerului nostru popor înspirându’i respect şi încredere în instituţiile parlamentare.
      O ştire telegrafică din Berlin ne spune că consiliul federal, asupra propunerii reprezentanţilor Bavariei, a reînceput discuţia asupra legii timbrului şi a primit-o conform decisiunilor luate în desbaterea precedentă, însă cu schimbarea articolului, a cărei votare motivase demisia cancelarului. Articolul a fost modificat aşa cum a pretins cancelarul.      
      Rezultatul definitiv al alegerilor engleze dă liberalilor o majoritate de 64 de voturi independent de reprenzentanţii intereselor irlandeze.      
      Ieri, la Hugues, a avut loc un scandal foarte regretabil. Un domn prefect de judeţ a pălmuit pe un domn deputat, pentru că acesta interpelase, în Cameră pe d. ministru de interne în privinţa administraţiei acestui judeţ. 
      Nu ştim ce urmare va avea acest incident ruşinos, care caracterizeasă în destul epoca de anarchie şi de scandal în care trăim. 
      Numai într’o stare aşa de destrăbălată de lucruri, când nu mai există în nimic nici un Dumnezeu, când guvernul şi partidul seu nu mai au nici cel mai din urmă simţ de pudoare, când degradarea moravurilor politice merge până la acordarea de bacşişuri patriotice între ai noştri, - numai într’o aşa stare de lucruri se poate întempla ca un agent al guvernului să aibă cutezarea smintită de a pălmui în public pe un reprezentant, a cărui persoană este anume declarată inviolabilă prin lege.
      Noi, cari, deosebindu-ne de patrioţii de meserie, suntem de părerea că un aşa scandal, deşi servind opoziţiei prin discreditul ce aruncă asupra destrăbălaţilor de la putere, este stricăcios în genere moravurilor publice prin discreditul ce’l aruncă legilor şi instituţiilor, avem pentru aceasta un sentiment adânc de mâhnire. 
      Ca să’şi facă cineva oare cum o idee despre cum este administrat poporul suveran, afară din capitală, sub regimul patrioţilor de meserie, n’are decât să-şi închipuiască cum trebue să se poarte cu administraţii săi, de la capetul ţării, bătăiosul prefect naţional-liberal, ce are îndrăsneala brutală şi stupidă să vie să pălmuiască în mijlocul capitalii pe un deputat.       
      După cum aflăm, întreg tribunalul de Iaşi şi-a dat demisiunea mai de-ună-zi din cauză că d. ministru de justiţiei a numit pe d. Simionescu preşedintele tribunalului Tutova, ca prim-preşedinte, şi pe d. Sion ca prim-procuror pe lângă tribunalul din Iaşi. Această numire a doi tineri, veniţi de curând de pe băncile şcoalei, a indignat întregul tribunal. Magistraţii demisionaţi s’au văzut atinşi în demnitate şi în drepturile lor câştigate.      
      Există o seamă de spirite cari nu se sfiesc de-a susţinea cumcă lumea e ingrată, că oamenii nu recunosc nicicând meritul adevărat, ba asemenea aserţiuni culminează până şi în inexactităţi de fapt precum că Hristos ar fi fost restignit, că Galilei era să fie pus pe foc ş.a.m.d.
      Toate acestea sunt pure invenţiuni. Martiriul şi lupta pentru principii sunt meserii tot atât de lucrative ca ori-care alta şi daca cineva câştigă cu tăbacăria mii de galbeni, de ce n’ar câştiga şi prin meşteşugul de a fi fost totdeuna cu naţiunea şi în contra reacţiunii?
      Astfel în şedinţa de Duminecă seara, între orele 10 şi 11, puţin înaintea misteriosului miez-al nopţii, Camera după propunerea d-lui Giani, a votat d-lui C. A. Rosetti, neînsemnatul capital de 130.000 franci, plătibili îndată, plus o recompensă de 1.000 de lei pe lună, reversibilă asupra Doamnei Rosetti. Octavian August a pus pe Senatul Romei să voteze, puţin înaintea morţii sale, o recompensă naţională lui Isus Hristos de 432.000 de sesterţi pentru pretinsele sale merite de democrat umanitar şi liberal.
      Ni s’a probat - e prea adeverat - că peste Olt a murit oameni de foame în vremile acestea, e adeverat asemenea că nu mai departe decât Sâmbătă s-au votat un nou împrumut de 25.000.000 şi s’a anunţat oficial existenţa unei datorii flotante de 64.000.000 a cărei adeverată sumă o ştie numai Dumnezeu. Ce strică toate acestea? Degeaba, gratis să se lupte cineva contra reacţiunii. Ce este o jumătate de milion de lei vechi? Nimic. Atârnă de abilitatea detentorului acestui capital, plătibil îndată, ca să înnoiască jumătatea de milion şi după cum martiriul e lucrativ, nu ne îndoim că aceasta se va întempla cât mai curend. 
      Lord Beaconsfield se desparte de prezidenţia ministeriului Engliterei şi nimeni nu se gândeşte a-i vota o recompensă naţională; Gladstone a guvernat şi va guverna încă acea ţară veche şi nimeni nu s’a gândit a-i vota doi bani măcar, necum sute de mii de franci. Dar acestea se’ntemplă în Anglia, nu la noi. Englejii sunt mai sgârciţi şi săraci, noi generoşi şi bogaţi, iată deosebirea.
      E drept că poporul nostru e bântuit de foamete, lasă’l să moară, căci espiră în conştiinţa că liberatea, egalitatea şi fraternitatea au fost resplătite în fondatorul lor cu apanaj şi pensie reversibilă. 
      Pe această cale e şi bine şi demn de o naţiune ca a noastră ca să mai afecteze câteva sute în budgetul anului 1880 pentru diverse recompense naţionale, a căror listă ne-am permite a o presenta respectuos onorabilei Adunări legiuitoare, începând-o cu cucernicul Warszawski. 
      Ar fi şi păcat altfel. 
      Pe când armata noastră murea de foame şi ger în câmpiile Bulgariei, pe când stoluri de corbi roteau de asupra ei, lăsându-se pe pământ spre a muşca din carne omenească, liberalii noştrii beau şampanie cu mironosiţele de la Caffe-chantant pentru gloria şi reuşita armiei române.
      Cine să plătească cheltuiala? Patria, se’nţelege.
      Pe când Basarabia se rupea de la sînul ţării şi oamenii cu lacrimi amare îşi luau «rămas bun» de la patria lor străveche pentru a nu mai auzi graiul strămoşilor lor şi pentru a veşteji în umbra străinătăţii, pe atuncea asemenea liberalii puneau să intre oştirea în triumf în Bucureşti şi beau în sănătatea gloriei naţionale. 
      Cine plăteşte cheltuiala? Patria, se’ţelege.
      Dar oare biurourile patente de împămentenire nu merită recompense? Daţi mereu înainte căci mare, glorioasă, fericită România va fi! Daţi mereu înainte, căci nu marmura rece şi metal nesimţitor dăm noi, oamenii secolului al nouăsprezecelea, martirilor libertăţii; din contra, bani peşin, reversibili. Au aflat James Watt puterea aburului, Galilei heliocentrismul, Newton legea gravităţii...? Nebuni şi nemernici cari-şi puneau viaţa şi silinţele întru luminarea ingratei omeniri. Noi am aflat adeveratul articol de industrie universală, martiriul lucrativ. Noi, prima naţiune în Orient şi’n Univers resplătim adeveratele merite. 
      Dacă cineva, treizeci de ani de-a rândul, a calomniat în modul cel mai ponegritor tot ce-a fost mai generos şi mai desinteresat în această ţară, ei votăm - recompensă naţională.
      Daca cineva, între clase muncitoare, econoame şi cu bun simţ cari trăiau liniştite lângă olaltă a vîrît zădărnicia, ura şi neagra invidie - îi dăm pensie reversibilă.
      Daca cineva trei-zeci de ani de-a rândul şi-a bătut joc de limba noastră străveche, de obiceiele noastre străvechi, de natura noastră dreaptă şi îngăduitoare - 'i votăm apanaj. 
      Dar a murit un Eliad în mizerie, un Bolintineanu în spital, un Negri în uitare şi sărăcie, respingând cu desgust, nu recompense, ci ceea ce i se cuvenea, dar a remas copii orfani şi veduve în urma celor căzuţi în resboi, dar o cărare nu duce la mormântul unui Mihai Vodă sau unui Mateiu Basarab, dar toţi oamenii cari au avut dragoste adâncă pentru acest popor, zac în ţărâna vitregă sub uitarea unei generaţii şi mai vitrege? Ce ne pasă nouă? Martiriul lucrativ să trăiască! Să trăiască aciia cari cu Ovreii au fost Ovrei, cu Stroussberg nemţi, cu Ignatief ortodocşi, cu Gambetta franceji, cu Orsini carbonari! Să trăiască liberalii cosmopoliţi de tagma martiriului lucrativ, să trăiască recompensa naţională şi sfântul budget!
      Va să zică acesta e înţelesul luptelor noastre politice? Ne-am luminat în sfârşit. Din acelaş budget, perceput cu greu asupra unei populaţii de bieţi proletari agricoli, din acelaşi budget care înjumetăţeşte pânea săracului şi a copiilor lui, se ia şi răsplata virtuţilor civice?
      Nu tăgăduim că România a intrat într’o epocă în adever glorioasă. Nu s’a întâmplat încă nicăiri ca un om să fie recompensat pentru că sub auspiciile lui s’au versat în deşert sângele cel mai generos al poporului, pentru că sub a lui auspicii s’au perdut o provincie. 
      Dar în România şi aceasta e cu putinţă.
      Luminile civilizaţiei bizantine au pătruns atât de adânc în noi, în cât privim lumea ca ceva supus unei ordine pur mecanice de lucruri, unde nici inteligenţă nici merit, nici caracter nu mai valorează nimic şi unde oarba întemplare domneşte, distribuind... cununi? Nu cununi; bani peşin, reversibili pentru arta de-a calomnia şi de a amăgi.
      Ne felicităm pentru epoca nouă în care intră România independentă şi ... vivat sequens!
      Mai sunt martiri lucrativi de recompensat.
      Ba, la dreptul vorbind, nu trebue să fim încă mulţumitori d-lui C. A. Rosetti? Nu este camera a sa, nu este ea compusă din oameni cari s’au îmbogăţit pe urmele sale prin arenzi, întreprinderi, exploatări în regie, misiuni pentru rescumperarea de drum de fier, pesuieli şi o mulţime de alte favoruri? Nu este bugetul de 110.000.000 al seu şi nu dispune dupe libera sa voinţă de el în favorul ori-cui voieşte? Apoi în asemena poziţie fiind, e puţin încă ceea ce se acordă d-lui C A. Rosetti, căci ar fi putut să ceară unul şi doue milioane de la oamenii, cari-i datoresc atât de mult şi subsistă prin d-sa şi i-ar fi acordat cu amândouă mâinile, mai ales când nu e dintr’al lor, ci din res nullis, din averea ţării?
      Mulţumindu’i dar într’adever şi cu toată seriozitatea că n-a luat mai mult încă, căci putea, constatăm numai că pretinsul control de jos, reprezentat prin Cameră, a încetat cu totul şi procedarea în votarea atât a budgetelor cât şi a acestei recompense ne dovedeşte că acest control nici măcar pro forma, de ochii lumii, nu mai există. 
      Ce ne mai remâne de sperat din partea controlului de sus?


TIMPUL, BUCUREŞTI, 3/14 APRILIE 1880

În orice caz, urmaşii noştri cată să ştie ce anume merite se recompensează în persoana d-lui C.A. Rosetti. Lăsaţi în voia lor să judece numai după cele zise de dl. Giani, bieţii urmaşi ar fi încurcaţi, căci d-nul vice-prezident de Cameră nu e în stare de a ne spune decât următoarele de ex.
Considerând că nu pentru d. C.A. Rosetti personal, pe care acest parlament el are în capul său, şi’l va avea încă pe cât simţul patriotic şi liberal va exista în sufletul Românilor avend declarat el însuşi, totdeuna şi probat prin fapte că toată viaţa sa va fi, precum a fost, o ţesătură de lupte şi sacrificie, ci mai mult şi putem zice numai ca naţiunea să dea dreaptă şi legitimă resplată acestei respectabile familii pe care spiritul cel mai egoist şi indiferent de interesele publice ar fi putut’o lăsa ca părinte la adăpostul ori-căreia necesităţi şi la rangul desemnat prin munca onestă a ori-cărui cetăţean. Pentru aceste cuvinte etc...
Acest considerent ciudat prin toată încurcătura în care lasă mintea auditorului, ne pare într’adever cel mai propriu pentru a ascunde cauzele votării apanajului.
Dar dacă pentru contimporani cuvintele d-lui Giani au meritul de-a nu fi înţelese, pentru posteritate ele au defectul de-a deveni obiect de comentare a unor generaţiuni mai cuminţi şi mai drepte poate. În interesul dar a acelei posterităţi cătă să afirmăm că d. Giani n’a ştiut în genere ce zice – dovadă fraza cu nici un înţeles de mai sus – şi că într’adever mari sunt ... meritele d-lui C.A. Rosetti.
Mai la vale publicăm o destăinuire făcută de d. M. Kostaki în Senat cu ocazia discutării chestiunii israelite, provocat fiind de inexactităţile «Românului». De aci se va vedea care e cel din urmă şi cel mai mare act din viaţa d-lui prezident al Camerei şi cum într’adever d-sa nu mai are alţi egali, ci un emul slab în cucernicul Warszawski cel mult.
Iată cuvintele d-lui M. Kostaki.
Ce a voit să zică ziarul oficial când a făcut alusiuni la consiliile pernicioase ce oposiţiunea ar fi dat Domnitorului?
D-lor, eu de trei ani cunoscu acest fapt şi nu mi-am pemis niciodată, fiind că am crezut că a fost un act, deşi istoric, şi deşi se poate astăzi nara dar nu-mi este mie permis a sparge ghiaţa. Ni se impută, acestor reacţionari din Senat, cum că noi în ajunul evenimentelor din Orient am fi dat consilii pernicioase Domnitorului. Iată o acusaţiune adusă în contra noastră în faţa tronului. 
Ia să vedem la ce se reduce? Este foarte adeverat, că în ajunul declarării resboiului am primit, şeapte persoane, pe care le voi numi îndată, o invitaţiune de a ne prezenta la palat, la Măria Sa. Şi Măria Sa ne-a chemat pe noi cari am ocupat funcţiuni mai înalte în ţară, căci mai toţi am fost prezidenţi de consiliu, şi a voit Măria Sa să cunoască care ar fi opiniunea noastră în faţa evenimentelor resboiului dintre Rusia şi Turcia. 
Cine au fost presenţi la acea consultaţiune? A fost venerabilul nostru preşedinte, d. Bosianu, a fost onor. d. Ion Ghica, d-l Golescu, a fost principele Dimitrie Ghika, a fost d. Kogălniceanu, a fost d. C.A. Rosetti, am fost şi eu.
Ei d-lor, este vreunul dintre reacţionarii de astă-zi între aceştia? Ia să vedem ce consilii pernicioase am dat noi.
Cel d’întăiu care s’a rostit, şi pot zice că cu cel mai mare respect l’am urmat cu toţii, a fost onor. d. Bosianu care întrebat de Măria Sa a zis: «Măria Ta, nu te amesteca, şezi liniştit de o parte, nu avem noi ce căuta în acest duel dintre doue puteri; tot ceea ce putem face este o convenţiune care să înlesnească trecerea oştirilor ruseşti, dar nici o legătură politică, ca să nu contravenim tractatului de la Paris». – D. Bosianu nu este oare liberal? Nu este şef al Senatului astăzi? Reacţionar ’l chemaţi astăzi? Dupe d-sa a venit d. Golescu, cel de la Mazar paşa, şi s’a rostit tot ca d-l Bosianu. Apoi am venit eu. Eu am făcut chiar un memoriu care astăzi trebue să se găsească la d. Dimitrie Sturza. A venit apoi d. Kogălniceanu susţinând aceiaşi idee cu cea mai mare energie, Principele Dimitrie Ghika asemenea. Şi încă’mi aduc foarte bine aminte, că după provocările d-sale ni s’a citit fragmente, nu corespondenţe întregi, din oare cari depeşi de la Viena, în cari se zicea guvernului nostru: «Şedeţi de o parte; nu vă amestecaţi.»
O singură voce însă a fost contrarie opiniunei celor 6, a fost vocea mai puternică a d-lui C.A. Rosetti, care a zis: «Trebue să mergem înainte».
Ei bine, aceste 6 persoane, vă întreb, puteţi să le găsiţi între reacţionarii pe cari ’i combateţi astăzi?
D-lor, este o pagină interesantă a istoriei faptul care vă narez, fiind că am convincţiunea că dacă sfaturile noastre de atunci – începând cu sfaturile bine cugetate ale dlui Bozianu – s’ar fi ascultat, poate cestiunea Evreilor nu ar fi revenit astăzi pe capul nostru. 
Am convincţiunea certă şi o voi dovedi-o la timp. 
D-lor, am terminat cu acele imputări de rău gust, cari le reproduc d-lor în toate zilele în contra noastră; şi nu ştiu dacă mai este cineva în ţara românească care să vă dea crezement, căci la toate vorbele d-voastre sânt în stare cu fapte pozitive a vă da cea mai elegantă desminţire în contra tuturor alegaţiunilor d-voastre.
Membrii cari au fost la consiliu la Domnitor sunt presenţi aci; să’mi dea desminţire. Mai mult decât atăt, toate opiniunile noastre au fost consemnate într’un proces verbal, redactat de d. Cămpineanu, ministru de esterne pe atunci, şi iscălit de noi. Publicaţi’l dacă vă dă măna, ca să cunoască ţara pe cine să urmeze mai bine: pe oamenii de stat sau pe d-voastră.
Demisiunea tuturor magistraţilor tribunalului Iaşi preocupă cu drept cuvent opinia publică. «Românul» - cu acea rară lipsă de decenţă cu care ameninţa odinioară pe judecătorii însărcinaţi cu cercetare actelor de canonizare a cuviosului Warszawski – recomandă reprobării publice demisia magistraţilor, pe simplul cuvent că ministrul are dreptul de-a numi judecători pe ori-cine o pofti.
Evident, da, Ministrul, mai ales liberal fiind, poate deşerta şcoalele primare de băieţi pentru a umplea cu ei funcţiile statului, dar de aci resultă că magistraţii serioşi, vechi, cu titluri academice, precum sunt toţi cei din Iaşi, să fie supuşi reprobării publice pentru că n’ar voi să ia asupră-le resopnsabilitatea gravă de a conlucra în distribuirea justiţiei alături cu nişte copii de exemplu?
D. Simionescu, designat de prim prezident pentru Iaşi – e un magistrat foarte proaspăt care se bucură de îndoielnicul renume de-a judeca câte cinzeci, ba chiar căte o sută cinzeci de procese pe zi, din care cauză toate procesele acestea, resolvate fără observarea procedurii, au căzut în sarcina curţilor de Iaşi şi Focşani ca să le descurce. Poate fi băiat onest, dar oricine ’şi poate închipui ce învălmăşeală cată să fi producând ilustrul tener în archiva ori-cărui tribunal şi în interesele împricinaţilor. Uşurarea aparentă a tribunalelor prin judecarea ca bloc a proceselor se reflectă asupra Curţilor respective, căci precum am zis, neobservarea aproape generală a procedurii, face ca sentenţele tribunalului să fie date în deşert. 
În fine D. Sion, numit prim-procuror, e asemenea un tener, abia de 6-7 luni în serviciu şi cu toate acestea un întreg parchet, compus din oameni cu esperienţă şi cu drepturi căştigate, se pune la discreţiunea D-sale.
După cât aflăm însă, cauza numirii acestor doi d-ni la tribunalul de Iaşi, cu călcarea în picioare a normelor ierarchice de înaintare, este ca toate relele din ţara noastră, politica. E vorba de a se intenta procese de natură politică unor opozanţi, nemulţumiţi cu starea actuală de lucruri şi fiindcă nici un magistrat mai vechiu nu s’ar fi prefăcut în unealtă a guvernului roşu, s’au luat nişte tineri fără esperienţă şi fără săngele rece trebuitor unui judecător. Ce le pasă roşilor dacă aceşti tineri, avend chiar cele mai bune intenţiuni, vor fi compromişi şi făcuţi imposibili prin proceduri nechibzuite? Scopul guvernului, şicanarea opoziţiei, s’ar ajunge. E evident că tribunalul de Iaşi, considerănd «trista întrebuinţa» pe care D. Stolojan o face din ministerul seu, nu voieşte a se face complicele unor acte nesocotite, cari zac încă în sînul viitorului.
În şedinţa de Duminecă a Adunării d. Victor Sireteanu şi-a dezvoltat interpelarea în privinţa următorului act al administraţiei liberale. 
Noue locuitori, supuşi români din comuna Zvoriştea, judeţul Dorohoiu, erau bănuiţi de autorităţile austriace c’ar fi luat parte la comiterea unei crime în Bucovina. Ce face un fost prefect de Dorohoiu? În loc de-a-i supune pe cei noue locuitori sub cercetarea parchetulu român, ’i leagă frumuşel şi-i eliberează pe chitanţă procurorului din Austria, oamenii încap sub jurisdicţie străină şi sunt, se aude, condamnaţi la moarte prin ştreang. 
D. Chiţu, membru însemnat al partidului liberal, a numit acest fapt al administraţiei roşie nu un act de extrădare, ci de trădare naţională. 
Resultatul acestei interpelări făcute de d. Sireteanu în termeni cuviincioşi, obiectivi, fără a cita un nume măcar, a fost că prefectul de atunci de Dorohoi, Cortazzi, l-a maltratat pe deputat în mod brutal în sala de la Hugues. 
Mai zică cineva că n’a sosit vremea de apoi.
Abia după ce d. Chiţu a făcut o interpelare sdrobitoare guvernului, acesta s’a îndurat în sferşit de-a ordona arestarea fostului prefect de Dorohoi. 


TIMPUL, BUCUREŞTI, 3/15 APRILIE 1880
       
       În şedinţa de ieri a Senatului s’a desbătut legea pentru acordarea recompensei naţionale votate de Cameră d-lui C. A. Rosetti. Raportorul era d. Petre Grădişteanu. Onor. raportor, pe cât ne aducem aminte, avea acu vre-o zece ani asupra d-lui C. A. Rosetti o părere foarte neagră, pe care o exprima cu talentul d-sale cunoscut, în ziare şi în întruniri publice, şi pe care d-sa a tradus-o în acţiune cu ocazia alegerilor de atunci. Atât de mult accentuase d. Petre Grădişteanu acea părere pe atunci, încât în general i se atribuia d-sale o publicaţie foarte spirituală, unde , se prorocea d-lui C. A. Rosetti, o soartă meritată, că o să’şi încheie cariera d-sale politică într’o spenzurătoare, în jurul căreia avea să tragă hora naţiunea română, veselă şi fericită, că ’n sfârşit a scăpat de ilustrul personaj, Prorocia aceasta, precum vezurăm, a fost cu totul greşită, lucrul a ieşit pe dos; şi ciudat! acelaşi d. Petre Grădişteanu are astă-zi despre acelaşi d. C. A. Rosetti o părere minunată. Onor. raportor, ieri, în numele aceleiaşi naţiuni, şi tot cu talentul d-sale cunoscut, într’un limbaj pompos, arăta că d. C. A. Rosetti a contribuit la toate actele mari naţionale, la unirea ţărilor, la regenerarea neamului românesc, la înălţarea lui de pe câmpul de resboi în consideraţia Europei, şi conchise că, tocmai în nişte timpuri de lipsă ca acele de astă-zi, este un merit pentru ţară să acorde o recompensă unui aşa de vestit bărbat. 
       D. Manolache Costache a luat cuventul, nu pentru ca să convingă majoritatea, ci numai ca să protesteze, în numele ţării, în contra dărniciei Camerii; între altele, d-sa a zis că dacă e adeverat că România datoreşte d-lui C.A. Rosetti tot ceea ce e densa astă-zi, că acest domn este alfa şi omega al regenerării naţionale, atunci adepţii n’au decât să proclame republica şi pe d. C. A. Rosetti prezident al ei. La aceste cuvinte adepţii d-lui Rosetti au protestat cu mare sgomot: d. Epureanu le-a replicat: când raportul acesta se va citi în Moldova şi se va vedea că Unirea s’atribue d-lui C. A. Rosetti, va isbucni un hohot general. Discursul d-lui Epureanu el vom reproduce in extenso.
       Au respuns apoi la acest discurs dd. Cogălniceanu, Grădişteanu şi Stătescu; acesta din urmă a spus că recompensa d-lui C. A. Rosetti este un minimum care i se putea racorda, şi d-sa se aştepta ca Senatul să mai sporească cifra votată de Cameră.
       Acum câteva zile d. ministru de finanţe anunţa sărăcia şi foametea cari domnesc în ţară; în fie-ce zi vedem sosind în capitală, spre a cerşi din uşe în uşe, ţerani veştejiţi la faţă şi încovoiaţi de mizerie, cari, spun că de o zi sau doue n’au mâncat, şi cu toate acestea Senatul a votat recompensa minimă a prezidentului Camerei. Trist spectacol pentru o ţară care vede că un partid, fără scrupul şi fără nici un control, tocmai în timpi de mare lipsă, de foamete, împarte cu dărnicie banii publici favoriţilor săi. Admitem ca d. Rosetti să treacă în ochii liberalilor de dincoace de Milcov de idol al partidului, şi am fi găsit natural ca membrii acelui partid, în recunoştinţa lor pentru toate bunurile de cari se bucură şi denşii, să’i fi acordat o recompensă din averea d-lor proprie. N’ar fi fost nimic de zis. Dar din averea Statului, un capital de 15O.OOO franci şi câte 14.000 pe an! Considerând cifra pensiilor ce se acordă în alte ţări, bunioară în Franţa unui general Cavaignac, unui d. Guizot şi la cei mai eminenţi bărbaţi cari au adus ţării servicii reale, nu proclamate de un partid, ci recunoscute de toată ţara, fie în ştiinţe sau arte, fie în funcţiuni publice, fie în armată, - ne pare că s’a acordat d-lui Rosetti pentru pretinsele’i servicii aduse ţării, nu minimul, ci maximul. Dar democraţia d-lor merge până la pungă. D-lor au gusturi şi pofte aristocratice, şi neputându-le satisface prin o muncă onestă, recurg la ajutorul bugetului Statului, adică la punga poporului suveran.
       În cursul desbaterii în Senat, s’au făcut aluziuni la pensiile acordate la 1865 altor persoane. Nu trebuia să se uite însă, că pentru faptele săvărşite dela 64 până la 66, s’a resturnat domnia lui Cuza, cel puţin acesta a fost pretextul pe cari s’a întemeiat mişcarea de la 66. Cum dar s’ar putea justifica nişte acte de aceeaşi natură astăzi sub un regim pretins constituţional, adică regim de control al întrebuinţării banilor publici, şi intitulat «Domnia Virtuţii»? Recompensă naţională, aşa califică partizanii d-lui C.A. Rosetti darul ce au crezut cu cale să’i facă din banii publici; fie; în orice caz, însă, acest dar nu se poate califica de premiul Monthyon.       
       «Le Nord», organul cancelariei ruseşti, cu privire la consecinţele triumfului liberalilor engleji în ultimele alegeri, zice:
       «De cătva timp, în biurourile de redacţie ale numeroaselor ziare din Viena şi din Pesta, consternarea este la ordinea zilii. Ştirea despre demisia prinţului de Bismarck a provocat în acele părţi nişte lamentaţii mai tot aşa de sgomotoase ca şi rezultatul alegerilor englezeşti. Pentru a preţui cauza şi înţelesul acestor isbucniri de durere, va fi de ajuns să ştim că ziarele de cari e vorba sunt tocmai acelea ce făcuseră din alianţa austro-germană obiectul celor mai vaste speculaţii. Acele foi neîncetat declarau că punerile la cale ce rezultaseră din căletoria prinţului de Bismarck la Viena, dedeseră echilibrului european nişte temeiuri solide şi durabile, la adăpostul tuturor eventualităţilor, şi iată că ’i de ajuns să se schimbe ministerul într’o ţară străină, de ajuns să ameninţe cancelarul german că demisionează, pentru a resturna toată acea clădire, care se zicea că poate resista celor mai violente furtuni politice. Aceasta de sigur nu va să zică că înţelegerea amicală stabilită între Austria şi Germania nu este reală şi serioasă, dar aceasta dovedeşte că toate combinaţiile pe care le lega de densa foile austro-ungare nu erau decât o ficţiune, ce s’a stins la cea d’întăi suflare a realităţii...»


TIMPUL, BUCUREŞTI, 4/16 APRILIE 1880
        
      Ideea generoasă şi măntuitoare care a dat naştere Senatului, a fost desigur aceea de a preserva legislaţiunea de surprinderile ce i-o pot pregăti patimile momentane ale claselor, căci din suferinţele momentane, acute, însă adeseori fără nici o gravitate organică pentru binele societăţii şi prosperarea statului, resar naturile catilinare, cari le exagerează şi mai mult, aprinzând închipuirea şi exploatănd nemulţumirile, pentru ca «patrioţii noştri» să ajungă apoi a înflori prin localuri fasionabile, la umbra budgetului şi în speranţele recompenselor reversibile. N’a fost un om însemnat în ţara aceasta, şi îndeosebi vorbind, nici un conservator, care făcând politică să nu’şi fi pierdut mare parte din averea sa, ba unii să se fi ruinat chiar. E drept însă că aceşti reacţionari, cari nu iubesc poporul, nu pretind, nici ar primi vreodată recompense reversibile. Dar aceasta în treacăt. 
      Revenim la teza noastră. Senatul se numeşte corp matur, corp ponderator. Non numerantur, sed ponderantur – nu se numeră voturile senatorilor, se căntăresc, precum ei înşii căntăresc cestiunile de zece ori pănă a le hotărî o dată. E ceva măreţ în chiar numele pe care acest corp legiuitor şi’l atribue. Compus odinioară din patricianii Romei, din acea mănă de oameni care supuseră unui oraş toată lumea pe atunci cunoscută, legenda pentru însăşi compunerea lui a cerut doue elemente deosebite: vigoarea şi înţelepciunea. Cănd Hannibal era înaintea porţilor, Italia pustiită, oştirile romane risipite, iar femeile se boceau despletite pe uliţe şi tribunii agitau massele, dispuse spre resturnare şi rebeliune, părinţii patriei steteau neclintiţi, severi, fără o lacrimă în ochi, pe jeţurile lor, trimeteau pe lictori să risipească grupurile de nemulţumiţi şi femeile şi discutau... ce? Legi indiferente ca şi când n’ar fi nimic. Numai Cato îşi sferşea orice discurs cu cuvintele devenite nemuritoare: Iterum censco, Chartaginem esse delendam. 
      La noi... s’au tradus cam liber textul latinesc, încât, sub regimul liberal, despre căntărire şi recăntărire a proiectelor de lege nici vorbă nu este. Ca model de... corectitudinea la care suntem reduşi sub pretinsul regim constituţional de astăzi, înregistrăm fără mirare ceea ce se petrece în maturul corp. După ce legi de mare însemnătate se votează ca cu vaporul, după ce chiar împărţirea Senatului în secţii a devenit curată ficţiune, căci se votează legi cari trec numai printr’un numer oarecare de secţii, fără a fi trecut şi prin altele, aşa ca din întemplare, se mai adaogă apoi şi inconveniente ce nu le putem îndestul regreta. Ca să enumerăm numai din cele mai proaspete, cităm votarea celor 3 ½ milioane pentru rescumperarea unor materialuri, remase pe urmele armiilor ruseşti. În aceeaşi zi s’au cerut votarea, în aceeaşi zi s’au trimis în secţiuni, s’au ales delegaţii, s’au designat raportorul, s’au făcut raportul şi s’au votat acele milioane. 
      Tot aşa s’au petrecut cu recompensa de contrabandă a martiriului lucrativ, votată d-lui C.A. Rosetti, care propusă şi «regulată» în noaptea precedentă în camera comunelor, a doua zi într’o singură şedinţă s’a regulat şi de cătră Senat. 
      Nu mai departe decât ieri, e Aprilie, s’a petrecut o altă faptă care dovedeşte înalta ponderaţiune cu care se urmează regulamentul acelui corp matur, o faptă comisă de sigur pentru privitorul nepesător din galerie şi din loje, dacă n’ar avea un caracter care să întristeze pe oamenii aciia cari nu văd în parlamentarism o simplă formalitate.
      Iată dar ce s’a întemplat.
      După regulamentul Senatului ştiut că ori de câte ori se face o propunere care are de scop a fi formulată într’un proiect de lege, pornit din iniţiativa acelui corp, acea propunere se citeşte de 3 ori din zece îu zece zile, apoi trece în secţiuni, unde i se dă forma cuvenită de proiect şi se întoarce apoi pentru a fi pusă în discuţie prin mijlocirea raportorului, de unde’şi urmează toată filiera, ca ori care alt proiect venit din iniţiativa guvernului, de exemplu. 
      Astfel s’a urmat şi cu o propunere, făcută din iniţiativa Senatului, care stabilea ca să se acorde tuturor ofiţerilor ce-ar fi luat parte la campania din Bulgaria o treime peste solda lor pentru pensiunea de retragere. După atăt timp şi după atăta frementare, biuroul pune la ordinea zilei pentru şedinţa din 3 Aprilie, acest proiect de lege, care trecuse prin secţiuni. Raportorul se suie la tribună, dă citire raportului seu în şedinţa publică când... i se observă onor Preşedinte că, după Constituţiune, legi financiare urmează a trece mai întăiu prin Cameră. Se curmă orice discuţiune, se coboară raportul de la tribună şi ca epilog mai vesel al şedinţei se procede la votarea a o sumă de indigenate de israeliţi. 
      Să sperăm că şi aceste probe de corectitudine, ca şi multe altele de sub acest regim liberal, vor remănea între noi, în familie, ca o mică fotografie necomunicabilă de proceduri intime a parlamentarismului, împănat cu recompense reversibile.       
      În şedinţa de ieri a Camerii, d. F. Ciupercescu a adresat d-lui ministru al justiţiei o interpelare, cerând explicări asupra demisiunii colective a tribunalului de Iaşi. S’a lucrat apoi în secţiuni. Redeschizându-se şedinţa, s’a pus în discuţie proiectul de lege pentru subvenţionarea fabricei de la Chitila. După o scurtă desbatere, luarea în consideraţie s’a pus la vot, şi rezultatul votului a fost nul, adunarea nefiind în numer. 
      Senatul, ieri, s’a ocupat cu câteva indigenate, cu convenţia anglo-română de comerţ, şi cu proiectul de lege pentru restaurarea catedralei de Iaşi.      
      O depeşe a Agenţiei Havas de aseară ne spunea că guvernul prusian prezintase consiliului federal o moţiune tinzend la revizuirea regulamentului acelei înalte adunări. După litera acelei moţiuni, lucrările consiliului se vor împărţi de acuma în doue clase: una din aceste clase va cuprinde lucrările legiuitoare, şa deliberările cărora vor trebui să asiste personal plenipotenţiarii tuturor Statelor confederaţiei; aceste deliberări se vor fixa în perioade de timp foarte scurte. Afară de aceste lucrări legiuitoare, proiectele importante vor trebui discutate în şedinţe plenare ale consiliului. Modul de substituire va fi asemenea   regulat din nou. Consiliul federal, după cum spune depeşa, ar fi aderat la moţiunea guvernului prusian şi ar fi trimes’o în cercetarea unei comisiuni. 
      Astăzi dimineaţă însă, o altă depeşe rectifică cele de mai sus, spunând că moţiunea guvernului prusian nu a fost trimeasă la o comisiune, ci a fost rezervată spre a fi a doua oară citită într’o şedinţă plenară a consiliului. 
      Aceeaşi depeşe ne spune că Parlamentul german a aprobat la a treia citire paragrafele 1 şi 2 din noua lege militară, după cum se hotărîse dela a doa citire.       
      Starea sănătăţii cancelarului Rusiei, prinţul Gorceacov, după cum ne spun depeşile, este foarte de îngrijat. E foarte slab. Împăratul a vizitat pe bolnav, şi a pus să se telegrafieze imediat celor doi fii ai cancelarului pentru a’i rechema lângă părintele lor.       
      În Senatul francez era vorba să se facă o interpelaţie guvernului republicei în privinţa mesurilor sumare decretate la 29 martie contra iezuiţilor. D. Dufaure a desaprobat acest chip de a proceda prin interpelare; el crede că congregaţiile religioase, cari se ved atinse pe nedrept prin acele decrete, trebuesc să recurgă la tribunale. 


TIMPUL, BUCUREŞTI, 5/17 APRILIE 1880
      
      Înregistrăm, sub rezervă, sgomotele cari circulă în privinţa unei noue repremeniri ministeriale ce s'ar fi pus la cale în zilele acestea în consiliul de familie al partidului. Lucrul fierbea dinainte de demisionarea d-lor vice-prezidenţi ai Camerii. Se zice că d. Brătianu, după întoarcerea d-sale din ocolul diplomatic prin Europa, ar fi fost asediat de pretendenţii la portofoliu: i se pretindea din partea unor membrii mai de seamă din majoritate să purifice cabinetul de elementele neradicale şi să reconstitue un nou cabinet, omogen, după chipul şi asemenarea majorităţii, D. Brătianu promisese, pe cât se spune, a respunde la cerinţele «legitime» ale partizanilor săi cât va putea mai de grabă. Aşteptară aceştia azi, măine, poimăine, repetară cererea lor, d. Brătianu ei amâna mereu, până când, pierzendu’şi răbdarea şi cumpetul, puseră un ultimatum cu ocazia votării bugetelor, care remănend fără efect, d. vice prezidenţi îşi deteră demisia. Aceasta este istoria critică a demisionării d-lor Chiţu, Giani şi Fleva, la care aderase şi d. Agarici. 
      A trecut câte-âva zile de încordare, în care timp au avut loc întruniri între membrii majorităţii. Una din aceste întruniri intime au fost convocată chiar în plină şedinţă a Camerii de către un membru al acestei majorităţi. Foaia ministerială în acelaşi timp a somat pe demisionari să’şi enunţe categoric motivele retragerii. Între acestea, se vota bugetul înainte. La desbaterea paragrafului comisiei române pe lângă armatele imperiale, d. vice-prezident demisionat Fleva propune un amendament pentru a se reduce într’un chip foarte însemnat cifra acestui paragraf, deşi se ştia că d. ministru de externe face din mănţinerea acelei cifre o cestiune ministerială întrucât el privea pe d-sa. Amendamentul d-lui Fleva se votează, şi d. B. Boerescu declară că nu primeşte acest vot. Lovitura era dată d’a dreptul d-lui ministru de externe, care a doa zi chiar demisionează. Iarăşi apoi întruniri şi puneri la cale în familie, după care aceeaşi foae a d-lui ministru de externe, ce ne confirmase ştirea despre demisionarea d-lui Boerescu, ne anunţă că acea demisiune a fost retrasă.
      Aceeaşi foaie apoi ne aduse cu oarecare amăriciune ştirea că dlui Dim. Giani are să i se încredinţeze portofoliul cultelor şi instrucţiunii. Demisia ddlor viceprezidenţi fu asemenea retrasă, după stăruinţa dlui I. Brătianu, care’i conjură să’l mai îngădue. Acestea toate se petreceau septemăna trecută. Luni sau marţi se respăndi apoi sgomotul că dd. Cogălniceanu Stolojan şi Leca vor fi siliţi să se retragă, şi alaltăieri seara joi avu loc o nouă întrunire intimă a majorităţii, unde se puse definitiv la cale repremenirea ministerului în sensul dorit de dd. viceprezidenţi. Se zice că d. Brătianu ar fi hotărît să demisioneze cu toţi colegii dsale de azi, sigur fiind că tot dsa va fi însărcinat cu formarea noului cabinet, care de astădată va fi omogen, compus numai din elemente radicale.
      Acestea sunt ştirile pe cari le capetăm ca pozitive din izvoare autorizate şi pe cari le înregistrăm, totuşi cu rezervă, precum am spus. A cătea repremenire ministerială va fi aceasta? şi dacă marele vizir constituţional e să mai păstreze multă vreme puterea, la câte jucării parlamentare de felul acesta va mai asista opinia publică? De sigur d. Brătianu este un mare inovator în viaţa constituţională: s’a ştiut pănă acuma ce sunt populaţiile flotante, ce sunt datoriile flotante: d’sa a născocit ministerele flotante.      
      «Gazeta Germaniei de Nord», după cum ne comunică o depeşe a agenţiei Havas, scrie cu privire la alegerile englezeşti;
      «Nu este probabil că viitorul cabinet liberal al Engliterii va urmări alte scopuri de căt cabinetul actual întrucât priveşte politica străină. Pentru Europa, Englitera va mănţine mereu înţelegerea sa cu Franţa; în Orient şi Asia, ea va lucra pentru a’şi pune la adăpost interesale sale. Cauzele schimbării opiniei poporului englez nu trebuesc căutate în politica din afară a cabinetului Beaconsfield, ci în nemulţumirea provocată prin relele recolte şi prin criza comercială a celor din urmă ani, precum şi în speranţa unei îmbunătăţiri a afacerilor, care este legată totdeauna cu schimbarea personalului guvernant».
     
 
Abdicarea d-lui C.A. Rosetti
      
      În propunerea sa, d. Giani a amintit un vot al Camerei din 1868, considerăndu’l ca ceva care ar fi stabilit un drept căştigat pentru d. C.A. Rosetti. 
      Curiozitatea de a cunoaşte natura Camerii dela 1868 nu e decât prea justificată şi într’adever deschizend «Monitorul» de atunci întempinăm în primele luni ale anului deja – în Martie – câteva scene pe care nu le putem califica altfel decât de înaltă prestidigitaţiune, precum nu le-ar fi făcut mai bine nici Bosco, nici Robert Houdin, nici Epstein, cu mica deosebire că aceste piese de prestidigitaţiune, făcute fiind de un funcţionar sau de un particular, ar cădea sub prescripţiunile art. 123-126 din Codicele penal, pe când, făcute de Cameră... ar fi remas a se apreţia de factorii constituţionali.
      Locul prestidigitaţiei e ca şi azi dealul Mitropoliei.
      Personaje: D. C.A. Rosetti, de profesie prezident de Cameră, actualmente reversibil; I.C. Brătianu, ministru mai cu seamă special în finanţe şi lucrări publice, dar nu mai puţin apt la resboiu, instrucţiune, interne şi esterne; Vinterhalder, al doilea redactor la «Românul», de profesie mucenic, actualmente rentier. Corurile tot cele de astăzi însă c’o nuanţă bulgărească mai pronunţată.
      Un Deus ex machina ar mai trebui, care apărând la sferşit în focul bengalic al entusiasmului patriotic să binecuvinteze sceneria.
      În scena 1, se urcă d. Mehedinţeanu, raportorul comisiei bugetare, la tribună şi dă citire unui raport din care estragem următoarele:
      După expunerea d-lui ministru de finanţe (I.C. Brătianu) asupra bugetului general de venituri şi cheltuieli pentru exerciţiul 1868 veniturile ordinare şi extraordinare sunt evaluate la suma de lei noi 76,092,235 şi cheltuelile la suma de lei noi 75,202,051, de unde resultă un escedent de venituri de lei noi 890,484...
      Cu toate acestea comisiunea, în înţelegere cu d. ministru de finanţe (I.C. Brătianu) au făcut modificaţiuni şi reducţiuni foarte însemnate.
      Reducţiunea făcută la veniturile ordinare şi extraordinare este de lei 8.379.951,98 bani cari scăzându-se din suma de lei 76,092,535 bani 34 propuse de guvern, resultă că pentru exerciţiul anului 1868 veniturile ordinare şi extraordinare ale statului sunt evaluate la suma de lei noi 67,712,583, bani 32.
      În ceea ce priveşte cheltuelile:
      Considerând că, de oare-ce veniturile s’au redus la cifra de l.n. 67,712,583, bani 32, cheltuelile nu pot sub nici un motiv întrece această sumă; 
      Considerând că dacă s’ar primi budgetele cheltuelilor ast-fel cum s’a prezintat de diverse ministerii, ar resulta un deficit de l. 8,379,951, bani 98.
      Pentru aceste motive comisiunea d-v în unanimitate decide ca pentru exerciţiul anului 1868 cheltuelele generale ale statului să fie făcute în limitele veniturilor evaluate la suma de lei noi 67,712,583, bani 32.
      Aceste sume se repartesc precum urmează etc.      
      Aci urmează o repartiţie exactă pe diferitele ministerii după analogia anului trecut 1867.
      Scena a doua. După un interval de o oră în care se primeşte budgetul tale-quale şi se discută asupra cestiunii virimentelor, trei corişti introduc în măna prezidentului o jucărie de surprindere în forma unui amendament, în care se zice următoarele:
1). Cheltuelele generale ale statului pe anul 1868 la deosebite ministere vor fi în cifra anului 1867. Iară escedentele cifrei sporite la veniturile anului 1868, în sumă de 14,608,686 lei noi vor servi la noile servicii ale deosebitelor ministerii şi mai cu osebire la serviciile ministeriilor de resbel şi lucrări publice.
De unde a eşit, într’o oră de discuţie asupra virimentelor, un escedent de 15 milioane la venituri, o ştie numai unul Dumnezeu. Dar prestidigitaţiunea s’a făcut şi în vuetele monotone ale corului «Închiderea discuţiei», La vot! La vot!» se primeşte, cu 67 voturi contra 3, o lege bugetară al cărei scop sta în plină contrazicere cu amendamentul, se primeşte implicite existenţa unui escedent de 15 milioane, tăgăduit de budget însuşi, de comisia budgetară în unanimitate, de raportorul comisiei, de ministru de finanţe chiar, escedent care nu s’a mai discutat în secţiuni, nu s’a primit de ele şi prin natura sa, era în flagrantă contrazicere cu legea compatibilităţii statului.
Scena a treia. D. I.C. Brătianu împreună cu colegul d-sale Anton I. Arion, contrasemnează legea amendată şi o supun semnăturii şefului statului, de unde apare peste trei zile, «regulată» gata în Monitor.
Ceea ce isbeşte ochii oricui în acel buget este regularitatea fenomenală a cifrelor de la venituri.
Remeşiţe 3,333,333 lei 33 parale, imprimate 22,222 lei 22 parale; tutunul 4,444,444 lei 44 parale; subvenţiuni 2,522,222 lei 22 parale; taxe spirtoase etc. 4,555,555 lei 35 parale.
Astfel, cu puţină cheltueală de fantazie, înşirând aceiaşi ţifră de 8,9 ori după olaltă se poate face un minunat budget... geometriceşte exact, matematiceşte e altă cestiune.
Iată ce cameră a fost aceea care la 1868, a votat d-lui Rosetti recompensă, o cameră care ziua în ameaza mare comitea escamotări de cifre şi acum aproba reducţiuni de 8 milioane, peste un ceas admitea ca din senin excedente de 15 milioane.
Acesta e un fals mărturisit în acte publice, căci un budget e un act public.
Piesa e foarte simplă. Nici o complicaţie, nici un conflict; pace şi armonioasă linişte domneşte în tot cursul desfăşurării ei.
Dar ce tristă morală resultă din acest tablou liniştit de moravuri, tristă mai ales pentru cele ce se petrec astăzi?
Mai întăiu legea compatibilităţii generale a statului prescrie că nu se poate cheltui un ban fără fonduri anume însemnate. Ei bine, acea Cameră a mărturisit întăiu că n’are fonduri şi nu mai mult decât peste o oră ea autorisează o cheltuială de 15,000,000 fără nici un fond corespunzetor.
Apoi e un articol în constituţiune care prevede dreptul coroanei de a trage pe miniştri la respundere. Nimic mai uşor decât ca un ministru să surprinză buna credinţă a şefului Statului. Odată ce fapte atât de scandaloase, fapte de prestidigitaţiune parlamentară, cari întrec toate scamatoriile lui Bosco, se produc la lumina zilei, şi cănd regimul parlamentar este menit, nu numai pentru a garanta drepturilor şi averea cetăţeanului, dar şi pentru a servi ca o şcoală de educaţiune, întrebăm în faţa unor asemenea enormităţi, nu isbucneşte sufletul cel mai blând chiar, nu se revoltă conştiinţa umană, conştiinţa adeverului în faţa unor falsificări atăt de neruşinate, îmbrăcate spre mai mare batjocură în hainele formelor constituţionale?
Dar în starea în care a ajuns România azi e o naivitate ca cineva să mai pretinză de la guvernanţii noştri respectul de sineşi. Respunderea? O ironie. Din contra, resplată patriotă pentru risipa banilor publici, resplată patriotică pentru falsificarea regimului constituţional, resplată patriotică pentru surprinderea bunei credinţe a Domnitorului.
Mucenicul Vinterhalder, graţie complezenţei sale în afacerea Strousberg, trăieşte din rentele sale la Paris. Acum şi unui alt mucenic, d. C.A. Rosetti, i se acordă o rentă reprezentănd un capital de peste jumetate de milion. E serac d. Rosetti, are nevoie de sprijinul naţiei.
Când acum 3,4 ani lumea se mira de unde săracul d. Rosetti găseşte bani pentru a trăi la Paris, pentru a-şi ţine copii în Italia, ni se respundea: Veniţi la redacţia «Românului» şi vedeţi ce aduce negustoria de principii.
Şi într’adever, negustoria de principii liberalo-democratice-cosmopolite, aducea după condicele administraţiei un venit net d-lui C.A. Rosetti de 30,000 franci pe an.
Apoi, dee-ni-se voie, e bună negustoria! Oare o naţie care-i dă d-lui C.A. Rosetti în fiece an net 30,000 franci pentru că-i recomandă pe Stroussberg, pentru că-i recomandă să intre în resboiu de florile merului, pentru că-i laudă şi-i recomandă pe modestul d. Costinescu financiar cu 4 clase în capet, care cu toate acestea tratează rescumperarea drumurilor de fer, o naţie care-i dă d-lui C.A. Rosetti 30,000 de franci pentru că numeşte rescumperarea «cestiunea cea mai populară» ştiind că e impusă de din afară, o rescumperare ce se putea face cu preţul jumetate şi la care fiece acţie căştigă 40 la sută, pe care statul ei pierde, o asemenea naţie nu’l plăteşte îndestul de bine pentru arta de a o amăgi şi mai trebue să-i voteze apanaj şi pensie?
Dar pensie ca pensie. La mulţi s’a dat – unde s’a dus mia ducă-se şi suta – încă unul căruia de geaba i se votează. 
Însă un capital de 150,000 franci pe baza... a ce? A unui vot dat prin panglicărie ca cel de sus, ne admis de Senat, neiscălit de Domn, a unui vot orb, care n’a fost nicicând lege şi care acum se împrospetează ca o lege, remasă în desuetudine?


Timpul [17, 19, 21, 22 şi 24 februarie 1880]
STUDII ASUPRA SITUAŢIEI I

Un nou program? va întreba cititorul, devenit neîncrezător prin pompoasele liste de făgăduinţe şi de vorbe mari, cîte au văzut pîn-acum lumina zilei. într-adevăr, nici noi nu sîntem tocmai bucuroşi de-a alege, pentru o serie de principii sincer espuse, un nume care-a trebuit, de voie de nevoie, să figureze în fruntea tuturor făgăduinţelor cîte nu sau ţinut. De mult încă am însemnat asemenea izvoade de fericiri promise şi pururea ne-mplinite cu numirea de negustorie de principii, de pretexte invocate pentru a urmări cu totul alte scopuri. Ştim asemenea că un viu sentiment de stat, o conştiinţă întemeiată despre solidaritatea intereselor naţionale, cari sînt şi trebuie să fie armonizabile, nu în opunere unele cu altele, un patriotism luminat şi mai presus de tendenţe înguste mai nu are nevoie de-a formula în teze generale lucruri care se-nţeleg de sine la alţi oameni şi în alte ţări.
Din nefericire însă cată să constatăm că în ţara noastră multe lucruri evidente şi simple nu se mai înţeleg de sine, încît - ca la noi la nimenea - evidenţa însăşi are nevoie de-a fi comparată cu miile de căi strîmbe cîte se urmează, pentru a se dovedi că ea este singura linie dreaptă.
Atîtea programe au apărut în ţară la noi de patrusprezece ani încoace, emanate ba de la guverne provizorii, ba de la partizi, ba de la personalităţi politice izolate, şi atîtea decepţiuni amare au urmat tuturora încît orice om cu bunsimţ trebuie să învingă un sentiment de sfială cînd încearcă a recuceri pentru cuvîntul "program" înţelesul lui adevărat de serie de principii mărturisite, împărtăşite sincer de mii de cetăţeni, realizabile. Ceea ce se cere de la o profesie de credinţe politice este desigur, înainte de toate, ca ea să corespunză cu simţimintele şi aspiraţiunile legitime ale ţării şi să fie adaptată instituţiunilor ei. S-ar putea într-adevăr imagina un sistem de idei politice, folositoare chiar, care să nu fie
conforme cu sentimentele şi aspiraţiunile ţării, dar în lumea strictei necesităţi un asemenea sistem n-ar fi cu mult mai mult decît productul unei imaginaţii fecunde.
Căci un principiu absolut, netăgăduit de nici un om cu bun-simţ, este ca. o stare de lucruri rezultă în mod strict cauzal dintr-o altă stare de lucruri premergătoare şi, fiindcă atît în lumea fizică cît şi cea  morală, întîmplarea nu este nimic alta decît o legătură cauzală. nedescoperită încă, tot astfel aspiraţiunile şi sentimentele sînt rezultatul neînlăturat
al unei dezvoltări anterioare a spiritului public, dezvoltare ce nici se poate tăgădui, nici înlătura. 0 profesie de credinţe politice care ar face abstracţie de linia generală descrisă prin spiritul public nu s-ar deosebi cu mult de scrierile regelui Iacob al Angliei, de Utopia lui Thomas Morus, de Statul ideal al lui Plato, de Contractul social al lui Jean Jacques
Rousseau.
Deci, stabilind principiul fundamental că orice politică practică nu poate lucra decît cu elementele cari-i sînt date, iar nu cu cele pe cari şi le închipuieşte a le avea şi convinşi că idei şi interese, fie cît de diverse, sînt şi trebuie să fie armonizabile pentru ca statul să fie cu putinţă, nici înţelegem, nici avem vreo încredere în mişcări violente sau estralegale şi, mai puţin încă, în conspiraţiuni, deşi aceste din urmă s-au bucurat în trecut de o nejustificată glorie, de laurii pe cari cu uşurinţă-i plăsmuiesc gazetele, de aureola pe cari cei interesaţi o creează cu aceeaşi uşurinţă cu care cei dezinteresaţi o condamnă.
Tăgăduim că pe calea aceasta se poate realiza un adevărat progres, pe care nu-l vedem şi nu-l aprobăm decît în dezvoltarea treptată şi continuă a muncii fizice şi intelectuale. Căci cine zice „progres” nu-l poate admite decît cu legile lui naturale, cu continuitatea lui treptată. A îmbătrîni în mod artificial pe un copil, a răsădi plante fără rădăcină pentru a avea gradina gata în două ceasuri nu e progres, ci devastare. Precum creşterea unui organism se face încet, prin superpunerea continuă şi perpetuă de nouă materii organice, precum inteligenţa nu creşte şi nu se-ntăreşte decît prin asimilarea lentă a muncii intelectuale din secolii trecuţi şi prin întărirea principiului înnăscut al judecăţii, precum orice moment al creşterii e o conservare a
celor cîştigate în trecut şi o adăogire a elementelor cucerite din nou, astfel, adevăratul progres nu se poate opera decît conservînd pe de o parte, adăogînd pe de alta: o vie legătură între prezent şi viitor, nu însă o serie de sărituri fără orînduială. Deci, progresul adevărat fiind o legătură naturală între trecut şi viitor, se inspiră din tradiţiunile trecutului,
înlătură însă inovaţiunile improvizate şi aventurile hazardoase.
Ne putem făli cu drept cuvînt cu probele de vitalitate pe cari le-a dat poporul nostru de  cincizeci de ani încoace.
E drept că în acest period de ani aceste probe nu sînt repărţite în mod egal, că unii ani se deosibesc prin un mare prisos de putere intelectuală, bine întrebuinţat, alţii din contra prin o risipă puţin justificată a acelor puteri pe căi improductive, totuşi însă sumînd la un loc şi mărimile pozitive şi cele negative, găsim prin mijlocul cărărilor laterale cari s-au pierdut
în pustiu calea generală a unui progres real, mai cu seamă pe terenul politic.
Farmecul ce ne ţinuse în întuneric şi înapoiare nu era atît de imaterial precum şi-ar închipui cineva la prima vedere. El era, din contra, reprezentat prin un sistem de cetăţi turceşti din stînga Dunării, ale căror ameninţătoare brîie de pămînt şi piatră trebuiau dărîmate pentru ca să-nceteze epoca întunerecului. După pacea de la Adrianopol s-au dărîmat în sfîrşit şi cele din urmă fortificaţii pe cari Turcia le avea pe malul stîng al Dunării, şi de-odată cu aceasta se
ridicară una cîte una piedecele de pîna-atunci ale negoţului şi agriculturii şi astfel, începînd a se dezvolta bogăţiile pămîntului nostru şi căutîndu-şi schimbul pe producte apusene, am fost puşi în contact cu civilizaţia, cu ideile Apusului, cari şi-au făcut drum şi s-au răsădit la noi fără nici o greutate, fără nici o împotrivire din parte-ne.
Din capul locului cată să negăm că ar fi existat în ţările noastre o reacţiune în senzul feudal al cuvîntului. Din timpul războaielor lui Napoleon. I se ivise în ţările noastre un reflex, la început încă slab dar nefalsificat, al înaltei culturi şi lipsei de prejudiţii a secolului al XVIII-lea, reflex care avea caracterul acelui secol: un raţionalism strălucit şi spiritual, lipsit de cunoştinţe pozitive. Zeiţa raţiunii credea în Apus să pună lumea în orînduială numai prin propriul aparat al deducţiunilor logice, ale căror premise nu erau bazate nici pe esperienţă, nici pe organizaţia înnăscută a statului şi a societăţii, ca obiecte ale naturei. Golul nostru intelectual, setos de civilizaţie, a primit fără control, fără.
cîntărire, idei şi bune şi rele, şi potrivite şi nepotrivite, ba naţiunea întreagă, cu prea puţine excepţii, nu vedea că niciodată o vorbă nu poate înlocui o realitate, că niciodată fraza culturii nu e echivalentă cu munca reală a inteligenţei şi mai ales cu întărirea propriei judecăţi, care e cultura adevărată, că niciodată fraza libertăţii nu e echivalentă cu libertatea adevărată, care e facultatea de a dispune de sine însuşi prin muncă şi prin capitalizarea muncii. Nu o utopie, o mie de utopii populau capetele generaţiei trecute, care-şi închipuia libertatea fără muncă, cultura fără învăţătură, organizaţia modernă fără o dezvoltare economică analogă. 0 serie de fraze ieftene, copiate din gazete străine, din scriitori de a doua mînă, din discursurile unor politici trăiţi şi crescuţi în alte ţări, a înlocuit şi înlocuieşte încă în mare parte silinţa de-a
învăţa singuri; raţionamente străine, răsărite din alte stări de lucruri, înlocuiesc exerciţiul propriei judecăţi.
Deci tocmai lipsa unei reacţiuni adevărate, raţionalismul foarte strălucitor, dar şi foarte superficial al epocei trecute au făcut ca introducerea tuturor formelor nouă de cultură să se întîmple fără controlul, fără elementul moderator al tradiţiilor trecutului. în loc ca un spirit nou de muncă şi de iubire de adevăr să intre în formele vechi ale organizaţiei noastre, s-a păstrat din contra incultura şi vechiul spirit bizantin, care a intrat în formele nouă ale civilizaţiei apusene.
Nu ceva esenţial, nu îmbunătăţirea calităţii a fost ţinta civilizaţiei române, ci menţinerea tuturor neajunsurilor vechi, îmbrăcate în reforme foarte costisitoare şi cu totul în disproporţie şi cu puterea de producţiune a poporului şi cu cultura 
lui intelectuală.
Programul publicat în n-rul de ieri, asupra căruia vom reveni în deosebite rînduri, a răsărit din acest viu
sentiment al contrazicerii între fond şi forme care se arată atît de deschis în toate fenomenele vieţii noastre publice.
Chiar dacă epoca formelor goale, care domneşte de douăzeci de ani şi mai bine în ţările noastre, s-ar putea
esplica, deşi nu justifica, prin cuvîntul „epoca de tranziţiune”, e evident că sarcinile cu care tranziţiunea ne-au încărcat
cu asupra de măsură ne dictează în mod serios de-a ne întoarce de pe calea greşită, de-a privi în mod mai limpede starea
adevărată a ţării, de-a judeca în mod mai limpede necesităţile ei.
O schimbare a opiniei publice în înţeles conservator se poate constata de mai mult timp încoace. Foaia noastră
acum doi ani încă a prezis că ţara, prin tristele esperimente la care e supusă de domnia frazei, va ajunge pînă în sfîrşit să
fie conservatoare. În urma acestei preziceri, îndealtmintrelea lesne de făcut, s-a văzut că însuşi liberalii au fost siliţi să
recunoască necesitatea unei legi contra uzurei şi a unei alte legi contra înstrăinării pămînturilor ţărăneşti. Aceste legi
stau însă în flagrantă contrazicere cu însăşi raţiunea de-a fi a liberalismului, care recunoaşte oricărui cetăţean dreptul
absolut de-a dispune de bunurile şi de munca sa după propria şi libera sa chibzuinţă. lată dar că din haosul de idei
liberale-cosmopolite, pentru cari clasele şi statul nu sînt nimic, iar individul totul, răsare ca din senin necesitatea
absolută de existenţă a unei clase asigurate de muncitori agricoli. Nu ne îndoim că mai tîrziu capetele mai clare dintre
liberali vor recunoaşte tot atît de mult necesitatea absolută a proprietăţii mari, care este în toate ţările sprijinul cel mai
puternic al neatîrnării de caracter, al celei mai înalte forme a libertăţii omeneşti. Nu o dată în istorie se va confirma
adevărul fabulei lui Meneniu Agrippa.
Încheiem aceste şiruri aducînd cetăţenilor aminte că nu există nici libertate, nici cultură fără muncă. Cine crede
că prin profesarea unei serii de fraze a înlocuit munca, deci libertatea şi cultura, acela se prenumără fără s-o ştie între
paraziţii societăţii omeneşti, între aceia cari trăiesc pe pămînt spre blestemul, ruina şi demoralizarea poporului lor.

II
În ordinea de idei espuse în n-rul trecut intră şi aceea a independenţei statului român. Nici aceasta n-a venit ex
abrupto, în mod fragmentar, ca din senin, ci, ca toate tendenţele adevărate, a fost pururea prezentă şi întunecată numai
uneori de nevoile momentului.
Ar fi un act de adîncă ingratitudine către strămoşii noştri dacă ne-am închipui că cu noi se începe lumea în
genere şi România îndeosebi, că numai noi am fost capabili a avea instinctul neatîrnării, cînd, la dreptul vorbind, n-am
făcut decît a mănţinea cu mult mai mult ori mai puţin succes ceea ce ei au cîştigat fie prin sîngeroase lupte, fie prin
dezvoltarea unei isteţii extraordinare, puse amîndouă adeseori în serviciul acestei unice preocupaţiuni, a păstrării
neamului şi ţării.
E drept că prezentul, cu graiul lui viu, cu ambiţiile şi pretenţiile lui, e un advocat foarte elocvent pentru meritele
sale, fie reale fie închipuite, faţă cu meritele unui trecut a cărui gură o astupă pămîntul. Şi cu toate acestea fost-ar-fi cu
putinţă de-a vorbi chiar de neatîrnarea statului român fără a sufla praful aşezat pe tractatele noastre vechi şi de pe
cronicele noastre? O ilustrare curioasă a manierei de-a-şi atribui un merit care e în mare parte a trecutului e că în acelaşi
timp în care se-ncheia un tractat de comerţ cu Austria, ca manifestare a neatîrnării noastre, d. Mitilineu, înalt funcţionar
al Ministerului de Esterne, publica un volum de tractate de alianţă şi de comerţ încheiate de dinastii române de înaintea
epocei fanarioţilor.
Şi ce străluciţi într-adevăr, ce neasemănat de mari sînt reprezentanţii din trecut ai neatîrnării statelor române
faţă cu epoca noastră? Oare Mircea I, în cei 38 de ani, Ştefan cel Mare în cei 46 de ani ai domniilor lor au avut o altă
preocupare decît neatîrnarea ţării?
Mircea I — acest prototip luminos şi al artei războinice şi al celei diplomatice la români—n-a gândit toată
viaţa lui decît la mănţinerea neatîrnărei. La 1394 bate pe Baiazid Ilderim în memorabila luptă de la Rovine, păstrată în
memoria întregei Peninsule Balcanice; la 1395 încheie tractat de alianţă cu Ungaria; la 1396 ia parte la bătălia de la
Nicopole, la 1398 bate el singur pe Baiazid lîngă Dunăre; la 1406 îşi întinde mîna în Asia şi scoate pe Musa ca pretendent în contra lui Soliman I, îl susţine cu bani şi arme şi îl face împărat; la 1412 scoate
un alt pretendent, pe Mustafa, în contra lui Mahomed I, ba chiar în anul morţii sale, 1418, a ajutat cu bani şi arme pe un
sectator momentan, anume Mahmud Bedreddin, sperînd succese politice din sciziuni religioase între turci.
O politică analogă a contrapunerii iscusite a puterilor creştine, a luptei directe cu turcii, au susţinut Ştefan cel
Mare.
Din atitudinea acestor doi Domni se esplică cum de ţările noastre au putut să se închine puterei turceşti
păstrîndu-şi cu toate acestea întreaga lor suveranitate înlăuntru şi-n afară, cum s-au putut să se introducă în tractate de
supunere proibiţiunea pentru moametani de-a se aşeza în ţară, cum s-au răsfrînt pînă chiar asupra umbrelor de fanarioţi
o rază din vechea neatîmare, căci şi aceştia îndrăzneau a se numi Domni din mila lui Dumnezeu, deşi erau numiţi şi
scoşi prin firman, deşi se ştie că titlul Deigratia nu se cuvine decît numai suveranilor.
E o ciudată ironie a istoriei de a vedea pe un Gheorghe Hangiarlâu de pildă, un cirac al lui Capudan başa din
Ţarigrad, îmbrăcîndu-şi fiinţa paralitică cu titlurile unui Mircea Dei gratia Woevoda transalpinus, Fogaras et Omlas
Dux, Severini Comes, Terrarum Dobrodicii Despotus et Tristri Dominus.
Făcut-au bine sau făcut-au rău cei mai mari doi Domni ai noştri preferînd o supremaţie nominală turcească unei
supremaţii reale creştine? Realitatea a dovedit că era tot ce puteau face mai bine. Toate, dar absolut toate statele
dunărene au devenit paşalîcuri, marele regat al Ungariei au fost asemenea paşalîc o suta de ani. Polonia a fost împărţită,
şi mai este azi, pe cînd vechile noastre tractate, iscălite cu litere mari şi băţoase pe piele de viţel, au fost pînă ieri izvorul
neatîrnării reale, izvorul din care au decurs actele succesive de emancipare de sub domnia turcească. Tudor se bazează
pe ele cînd cere de la Poartă reintroducerea domniei naţionale, şi Divanurile ad-hoc n-au găsit alte arme mai puternice
înaintea Areopagului Europei decît tot pe acestea. 
Aşadar „independenţa”, precum o numim astăzi, nu este un „copil găsit” fără căpătîi şi fără antecedente, ci un
prinţ care dormea cu sceptrul şi coroana alături. Căzută în desuetudine prin necumpănitele acte ale lui Dimitrie
Cantemir şi a generalului de cavalerie Toma Cantacuzino, neatîrnarea noastră a fost pururea reală, ca drept pururea în
vigoare, ca fapt ştirbit din cînd în cînd, nu prin alt drept, ci prin escese şi abuzuri de putere ale turcilor şi, daca ea a fost
întunecată curs de o sută de ani prin postomania fanariotă, tradiţia ei şi încercările de a o restitui n-au încetat nicicînd,
iar mai cu seamă secolul nostru a fost bogat în succese pe terenul acesta. Deja Regulamentul organic, ca legiuire unitară
pentru amîndouă ţările, răsărită chip din iniţiativa rusească, dar din libera discutare a parlamentelor de atunci, era un
liniament al unirii ţărilor. Aceleaşi tendinţe se ivesc cu mai multă putere în mişcarea de la 1848 şi culminează în 1859
prin alegerea lui Vodă Cuza. Dorinţa Divanurilor ad-hoc de a alege un principe dintr-o dinastie europeană nu se putu
împlini deocamdată, totuşi a doua zi de încheiarea Tractatului de la Paris, şi în contra prescripţiunilor lui formale, am
ales un singur Domnitor pentru ambele ţări surori, cîţiva ani în urmă am realizat Unirea, prin conferinţa de la 1864;
fostul Domn obţinu suveranitatea absolută în legislaţia internă, şi în fine la 1866 obţinurăm şi recunoaşterea unei
dinastii ereditare, toate acestea fără nici un sacrificiu, graţie numai încrederii ce am putut inspira marilor puteri şi buneivoinţe
de care ne bucuram din partea lor. Purtat de o mişcare de-a dreptul entuziastă, Cuza Vodă a devenit el însuşi
principalul purtător al politicei esterioare, al politicei neatîrnării, avînd cea mai credincioasă şi neobosită mînă de ajutor
în Constantin Negri.
Toate atributele unei neatîrnări reale s-au cîştigat de către Vodă Cuza esceptînd firma acestei realităţi. În faptă
juridicţiunea consulară şi-a pierdut terenul sub domnia lui, secularizarea averilor închinate s-au operat, deşi călugării
greci se gerau în supuşi ai puterei suzerane, ai Porţii, s-au înfiinţat o armată relativ numeroasă şi completă, s-au
proclamat neatîrnarea bisericii naţionale pe baza vechilor drepturi ale Mitropoliei Moldovei şi Sucevei, vechii consuli
generali deveniră de fapt, deşi nu prin titulatură, miniştri diplomatici, relaţiunile internaţionale ale statului român erau
încredinţate unui ministru al afacerilor esterioare în regulă, încît întregului aparat al unei depline suveranităţi interne şi esterne nu-i lipsea decît numele propriu, ce părea a lipsi din dicţionarul Apusului european.
Guvernele cari au venit în urma anului 1866, n-au prea avut altceva de cîştigat decît firma, decît recunoaşterea
unei neatîrnări ce existase totdeuna şi care scădea numai cînd n-avea cine s-o mănţie, sporea însă sub mîna oricui care
ar fi avut voinţa de-a o restabili.
N-avem nevoie să adăogăm că, departe de a fi un copil găsit, neatîrnarea României era atît de reală încît, cu
prea puţină politică bună şi fără cheltuiala unui ban roşu, ea se restabilise pe deplin înaintea Tractatului de la Berlin,
care, în loc de-a uşura situaţiunea, recunoscînd pur şi simplu un fapt ce rezulta de sine din căderea împărăţiei turceşti, a îngreuiat-o punîndu-ne condiţiuni atît de costisitoare.
Nu este nici o îndoială că cumpărătura firmei a costat mult mai mult decît realitatea neatîrnării noastre, care nu
ne-a costat nimic pe noi, dar cu atît mai mult pe strămoşi. Căci, abstracţie făcînd de la milioanele de bani, de la miile de
oameni căzuţi în bătălie, de la pierderea unei provincii, mai rămîne în paharul destul de amar băut pîn-acum drojdia
asigurărilor formale din declararea de recunoaştere, asupra cărora nu ne-au luminat încă iluştrii oameni de la putere.
 
n rezumat, politica noastră trecută, în privirea neatîrnării, se caracterizează în modul următor: Deşi existau în
amîndouă dinastii — în Moldova neamul Muşatin, suplantat Dragoşizilor, în Ţara Românească străvechii Basarabi—
totuşi domnia era electivă. Electivitatea aceasta, lăudată pe cuvinte cu totul greşite de către o seamă din publiciştii
noştri, a fost sămînţa nestabilităţii din ţară. Fiii de Domni aveau toţi dreptul de-a fi aleşi, renunţarea unora din ei trebuia
răscumpărată, alţii trebuiau înlăturaţi cu arma. Mai periculoase însă decît certurile între fiii legitimi, cari totuşi se
mîntuiau într-un chip oarecare, erau ambiţiile liniilor nelegitime şi colaterale. După stingerea dinastiilor se începu
aceeaşi vînătoare după tron între boierii cei mari.
Acest inconvenient avea, ca toate inconvenientele, şi o compensaţie oarecare în bine. Daca principii ar fi fost
siguri despre ţară, nesiguri numai despre străinătate, ar fi căutat prea cu uşurinţă un razim continuu într-un singur vecin
în contra celorlalţi; interesul dinastic i-ar fi atras cu repejune şi pe de-a pururea în sfera unei singure puteri. Electivitatea
însă [î]i despărţea pe candidaţii de domnie, întru cît s-atinge de reazimul de din afară, în partizanii unei influenţe sau a
celeilalte, încît, precum nu se putea stabili esclusiv nici o linie domnească, tot astfel nu s-au putut stabili în mod
esclusiv nici o influenţă străină. Nu doar că această duplicitate, aceste exerciţii de echilibristică ar fi de atribuit unei
deosebite înţelepciuni politice. Înţelepciunea consista numai în a se folosi de împrejurări date precum erau. Cele două
mari puteri vecine de pe atunci, Polonia şi Ungaria, voiau una întinderea de la Baltică pînă la Marea Neagră, alta
întinderea de la Adriatică tot pînă la Marea Neagră. E evident că acest scop politic nu se putea împlini decît pe
socoteala ţărilor române. Poporul român — boerimea oligarhică. îndeosebi — devenise regisorul următoarei drame.
Cînd o influenţă reprezentată prin Domnul cutare ameninţa să prevaleze, boierii îl răsturnau, dînd greutate momentană
altei influenţe şi viceversa. Domnii cei siguri despre ţară. făceau tot astfel: Mircea contrapunea influenţa polonă celei
ungare şi viceversa, Ştefan asemenea.
Dar acest folos, abstracţie făcînd de la nesiguranţa lui, era cu totul întrecut de pierderile ce căta să le sufere ţara
prin vecinica nestabilitate dinlăuntru şi contra acestui din urmă inconvenient e îndreptată Constituţia noastră şi domnia
ereditară în orice caz însă în Constituţie nu stă scris ca vechea vînătoare după puterea supremă a statului să fie înlocuită
prin vînătoarea de funcţii, arenzi ale statului şi hatîruri ale postomanilor de toate categoriile, în Constituţie nu stă ca
ignoranţa şi ambiţiile nulităţilor, sub pretextul deosebirilor de principii, să vîneze cu înverşunare puterea, în Constituţie
nu stă ca succesul acestor oameni să atîrne de la amăgirea alegătorilor prin negustorie de fraze şi izvoade de făgăduinţi
mincinoase. O organizare care să asigureze prin legi atît cultura înaltă a depozitarilor puterii publice, precum şi
stabilitatea lor, ar fi fost corelatul natural al domniei ereditare şi e evident pînă la virgule că o asemenea organizare nici
este cu putinţă daca nu se ţine seamă de slăbiciunea corpului electoral, daca se permite falsificarea listelor electorale
 prin introducerea în ele de proprietari fictivi, dar în realitate postulanţi, daca majorităţile se formează din funcţionari şi
rude de funcţionari, dacă abuzul partidului radical face necesare alte abuzuri, daca risipa averii publice de către acest
partid impune ţării necesitatea de a crea noi biruri pentru a-şi împlini iscălitura dată cu atîta uşurinţă de o generaţie de
demagogi feneanţi, cu neputinţă de săturat şi, înainte de toate, grozav de mulţi.
 Astfel nestabilitatea de sub domniile elective, în loc de a înceta, s-a generalizat, ba şi-au creat un mediu social
în care să poată înflori cu de prisos. La crearea acestui mediu au contribuit toate: şcoalele, în care copiii în loc de idei
învaţă papagaliceşte mii de mii de cuvinte, coteriile politice, ce primesc şi bun şi rău, numai de-ai lor să fie, uzurparea
de reputaţiuni lesne de operat în mijlocul unui popor incult, cîştigul fără muncă, deci imoral, al nulităţilor cari au
impertinenţă îndestulă de a se impune, sistematica lăudare a mediocrităţilor de către camaraderii, glorificarea răului şi
absoluta paralizare a celor buni de a putea, prin acest zgomot de iarmaroc, să demaşte acest bal mascat de panglicari şi
de negustori de vorbe.
Merit? Există chiar o medalie „Bene-Merenti”, conferită de conservatori unui Alecsandri, celui mai însemnat
autor în românime, ea se conferă a doua zi de către liberali unui pamfletar, şi nu e de mirare daca, tot pe calea bătută de
acest din urmă, un alt pamfletar va soliciat-o asemenea.
Toate acestea desigur că nu reiese din spiritul Constituţiei noastre.

III
Din momentul în care s-a instituit domnia ereditară în locul celei elective şi s-a pus puterea supremă a statului
la adăpost de înverşunatele lupte de partid, s-a pus, în principiu cel puţin, la adăpost de patimele şi de asprimea
intereselor momentane şi trecătoare însăşi ideea statului, adică ideea armoniei intereselor naţionale. Asta este în esenţă
deosebirea între monarhia constituţională şi republică. În republică domneşte îndeosebi interesul individual, în genere
interesul de partid. Partidul şi numai partidul alege pe capul statului, el formează voinţa statului în articole de legi,
epoca poartă pe deplin caracterul unui grup de interese predomnitoare.
Această stare de lucruri e în aceeaşi proporţie lipsită de pericole în care esistă în stat o clasă de mijloc
economiceşte puternică şi cultă care să mănţină echilibrul între tendinţele prea înapoiate a simţului istoric a unui popor,
reprezentat în genere prin formele existente ale unei civilizaţii trecute, şi între tendenţele zgomotoase ale trebuinţelor
acute ale prezentului, reprezentate prin nevoile claselor de jos. Unde această clasă nu există decît în mod rudimentar sau
unde ea este prea slabă pentru a se împotrivi tendenţelor estreme republica devine o jucărie a partizilor, o forma de care
abuzează şi "unii şi alţii în detrimentul vădit al intereselor generale.
Deie-ni-se voie a arăta că ideea statului, ideea armoniei intereselor există în realitate, că statul nu este numai
suma de indivizi ce coexistă într-un moment dat, că el reprezentă însăşi putinţa de îndreptare a unor rele ce rezultă din
instinctele nesocotite ale actualităţii.
Să ne-nchipuim de ex. că radicalul X, în loc de-a fi născut în sfera de jos, ar fi fost fiul unei vechi şi bogate
familii aristocratice. Acelaş om cu acelaşi temperament ar fi reprezentat, în locul ideilor radicale, alte idei tot atît de
estreme, însă cu totul opuse celor dentîi.
Care din doi ar fi avut acum dreptate, X reacţionarul perfect sau X radicalul? E clar că nici unul, nici altul.
Precum vederile unuia ar fi înrădăcinate în trecut, tot astfel tendinţele celuilalt ar fi o expresie exagerată a nevoilor
momentane a claselor de jos, încît acelaşi temperament, născut cînd într-o clasă cînd într-alta, ar reprezenta de o parte
ura şi invidia demagogică pentru tot ce e superior ca avere sau inteligenţă, ar reprezenta de alta dispreţul şi
desconsiderarea aspiraţiunilor celor îndreptăţite ale prezentului.
Dar statul nu este nici suma indivizilor coexistenţi. Căci dacă luăm individ cu individ am vedea lesne că marea,
incalculabil de marea majoritate a oamenilor s-ar sus-trage bucuros, numai de-ar putea, şi de la plata de bir şi de la
prestaţiuni şi de la recrutare, încît, oricît de recunoscută ar fi necesitatea unui interes general de fiecare în parte, totuşi,
cînd e vorba ca el să, subvie cu atomul său individual acelei necesităţi, instinctul
 său intim şi primitiv este de a se sustrage. O curioasă ilustrare a manierei de a privi statul şi societatea ne-au dat-o în
toţi timpii evreii. A se bucura de toate drepturile, dar a se sustrage, de e cu putinţă, de la toate datoriile este deviza lor şi
pentru realizarea acestui princip au, ca nealte popoare, pururea aptitudinea unei organizări de dosire, de substituire, de
ajutor mutual.
A pune dar acest instrument gingaş al statului, acest reprezentant atît al vieţii istorice cît şi al armoniei
intereselor unei naţii, la discreţia absolută a unui singur partid este periculos, mai cu seamă cînd elementul ponderator
al unei clase de mijloc culte şi avute e reprezentat numai într-un mod rudimentar.
Noi avem o clasă de mijloc care — tocmai din cauza lipsei de apărare a muncii ei şi din cauză că, pe un teren
steril pentru dezvoltarea generală, i s-a dat ocazia de a câştiga fără muncă, adecă pe acela al funcţionarismului şi al
proletariatului condeiului, nu este în stare de a exercita controlul de care vorbim, nu este în stare a fi regulatorul
exclusiv al vieţii publice. Capitaliile cele mari a acestei clase consistă în sume colosale de fraze, în cuvinte deşerte; arta
de a şti, sau mai bine de a nu şti scrie şi citi e echivalentă în România cu dreptul de a domni peste munca şi înţelegerea
altora.
E bine, e folositor înainte de toate ca, sub pretextul şi ficţiunea constituţională, partizile să-şi bată joc de stat în
detrimentul intereselor generale, să formuleze copilăreasca lor uşurinţă şi instinctele lor de dezordine în administraţie şi
finanţe în paragrafe de lege, obligatorii chiar pentru cel mai înţelept şi mai bine cumpănit om din România? Oare
Constituţia noastră n-a avut tocmai scopul contrariu de acela care se împlineşte prin ca, nu este ea din contra o garanţie
împrotiva tiraniei şi arbitrariului partizilor?
Cînd, la anul 1866, ţara si-a dat instituţiunile care domnesc astăzi, cînd s-a chemat la cîrma ţării un prinţ străin,
nu credem că unica preocupare a ţării a fost aceea de-a pune un capăt rivalităţilor primejdioase dinlăuntru, ci o idee de
un ordin mai înalt a condus naţiunea în hotărîrea ei. Deja bătrînii noştri, aproape acum cincizeci de ani, concepuseră
ideea unirii sub o dinastie ereditară. Întîrziată de împrejurări neatîrnate de voinţa noastră, îndată ce România dăduse
semne de a sa vitalitate şi făcuse să se nască încrederea că ea, în mijlocul statelor ce-o înconjurau, putea să trăiască din
propriile ei puteri şi din propria ei conştiinţă naţională, nici stabilirea unei dinastii ereditare n-a mai întîmpinat nici o rezistenţă şi, o dată cu recunoaşterea ei, putem zice că din acel moment chiar, şi independenţa statului român în princip
a fost deja recunoscută.
Ca probă că acesta a fost sentimentul ţării, putem aminti aci cuvintele rostite de către preşedintele
Constituantei, d. M. Kostaki, în numele ţării, în momentul cînd a prezentat alesului ei pactul fundamental.
În ziua de 10 mai, cînd Înălţimea Voastră V-aţi suit pe tronul României, ţara a văzut realizată cea mai vie şi cea mai scumpă a
sa dorinţă; acea zi care a întemeiat pentru ţară începutul unei nouă ere, ţara a salutat-o ca data inaugurării regimului monarhic, carele
singur poate garanta României consolidarea statului şi binefacerile unui guvern stabil.
Adunarea, zeloasă pe de o parte de a aşeza principiul monarhic pe baze nestrămutate şi voind, de altă parte, a încunjura acest
princip de toate libertăţile compatibile cu ordinea, deplin convinsă că regimul constituţional a devenit pentru România nu numai o
condiţiune de existenţă şi de prosperitate, dar totodată şi garanţia cea mai puternică a consolidării tronului Măriei Tale, s-a grăbit de a
vota pactul menit de a ajuta pe deplin acest scop.
Constituţiunea ce am onoarea a o prezenta Măriei Tale în numele Adunării dă o legitimă satisfacţiune acestor aspiraţiuni ale
ţării, consacrînd pentru România principiile admise în statele moderne cele mai înaintate pe calea civilizaţiunii.
Plini de speranţă că nouăle instituţiuni vor pune capăt suferinţelor unui trecut dureros, românii, uniţi într-un sentiment unanim
de concordie şi de frăţie, vor întrebuinţa silinţele lor cele mai stăruitoare întru a apăra aceste principii şi a da cugetărilor leale şi
generoase ale Măriei Tale concursul lor cel mai sincer şi cel mai devotat.
Călcînd pe pămîntul ţării noastre, aţi spus românilor c-aţi devenit român; astăzi România constituţională Vă răspunde prin
organul reprezentanţilor ei că Măria Ta ai devenit pentru ea simbolul naţionalităţii sale.
Să trăiţi, Măria Ta!
Să trăiască România! 
După rostirea acestor cuvinte a urmat pronunţarea formulei de jurămînt din partea Măriei Sale:
Jur de a păzi Constituţia şi legile poporului român, de a mănţinea drepturile lui naţionale şi integritatea teritoriului.
Substituind deci principiul monarhic mult bîntuitei domnii elective, ţara a voit a crea acea instituţiune care să
fie nu numai personificarea statului român, depozitar al tradiţiilor politice ale ţării, ferind-o de fluctuaţiunile
momentane ale partizilor, dar, în acelaşi timp, încunjurînd tronul cu instituţiunile constituţionale, acel regim le-a
considerat ca o garanţie de putere pentru tron, ca o garanţie pentru dezvoltarea materială şi politică a statului român.
Preocupaţi astăzi înainte de toate mai mult de viitorul ţării decît de interesele de partid, convinşi fiind că noua
poziţie ce ne este creată prin Tractatul de la Berlin ne face direct responsabili de urmările noastre, că sîntem lipsiţi
astăzi de acele garanţii care ni le prezinta Tractatul de Paris şi în momentul de a intra într-o nouă eră politică, vom face
în modul cel mai imparţial bilanţul perioadei celei din urmă a vieţii noastre politice, ca să ne pregătim cu bărbăţie
pentru noua eră în care intrăm.
Vom întreba mai întîi cu mîna pe conştiinţă pe orice bun român dacă crede întradevăr că ţara trebuie să se
simtă fericită în situaţia actuală.
Examinînd mai întîi starea noastră politică internaţională, constatăm cu înlesnire că nu numai toate atributele
suveranităţii statului au fost cîştigate înainte de 1866, ci asemenea că recunoaşterea unei dinastii ereditare era însăşi
recunoaşterea suveranităţii reale a ţării — toate acestea fără nici un sacrificiu. Nu rămînea cu mult mai mult de cîştigat
decît firma deschisă, titulaturile, analoge stării de lucruri, ale agenţiilor diplomatice.
Condiţiile impuse nouă prin Tractatul de la Berlin însă, ba chiar în urma Tractatului pentru obţinerea
recunoaşterii firmei independenţei (recunoaştere pe care chiar organele oficioase ale guvernului o declară drept un act
de simplă formalitate), condiţiile impuse deci pentru îndeplinirea unei simple formalităţi ne-au impus sacrificii din care
unele, pe lîngă gravitatea lor, mai constituie şi o izbire directă în autonomia de legislaţie internă de care pururea ne-am
bucurat în trecut.
S-ar fi putut aştepta ca, în urma sacrificiilor ce ne-am impus prin participarea la războiul oriental, să conservăm
măcar simpatia acelei puteri cu care ne-am luptat alăturea; n-am conservat-o însă nici pe aceea. Am avut şi mai puţin
încă simpatia acelor puteri cari au privit cu un ochi de neîncredere participarea noastră la război, şi astfel am putut
constata că nici o voce amică nu s-a ridicat în Congresul de la Berlin în favorul României, şi astăzi încă, după doi ani,
recunoaşterea e problematizată de misterioasele asigurări formale despre care nu ştim nimic. Dar mai mult încă.
Am putut constata că, cu ocazia unei simple afaceri comerciale, în privinţa căreia e un adînc mister cum ea a
degenerat într-o chestiune internaţională, unele puteri se înţeleseseră, între ele ca să exercite o presiune asupra şi în
contra statului român. Ce deosebire estremă între aceasta şi secularizarea mănăstirilor închinate — afacere de valori
imobile de cîteva miliarde— care, deşi întîmpinase împotriviri puternice din partea unora dintre puterile subscriitoare
ale Tractatului din Paris, totuşi autonomia noastră a ştiut atunci a se face îndestul de respectată — prin Cuza Vodă şi Negri — pentru ca să putem învinge acele greutăţi.
Dar daca bilanţul situaţiei esterioare a statului e atît de nefavorabil epocei de la 1866 încoace, cît de nefavorabil
trebuie să fie bilanţul afacerilor dinlăuntru?
În afară şi Turcia se mănţinea prin acţiunea şi reacţiunea, prin echilibrul intereselor europene; dar înlăuntru
stările de lucruri erau şi sînt nemaipomenite.

IV
Precară este aşadar poziţiunea internaţională făcută nouă pînă astăzi şi nu cunoaştem politica de mîni pe care
ne-o va aşterne guvernul.
Cît pentru noi, sîntem convinşi că numai întărirea instituţiunilor noastre dinlăuntru poate să ne dea consideraţie
în afară, sîntem convinşi întreţinînd bunele relaţii cu toate puterile în general, dar mai ales cu cele limitrofe, conform
politicei noastre tradiţionale, ne putem feri de pericolele la care ne-ar espune şi pe viitor o politică aventuroasă.
Întărirea oricărui stat însă, dar mai cu seamă a unui stat tînăr, atîrnă de starea sa de prosperitate internă.Cu durere trebuie să mărturisim că niciodată încă pînă acum nu li s-au înfăţişat generaţiunilor prezente starea
economică a ţării în condiţii mai îngrijitoare decît astăzi.
Una din gravele imputări ce i s-a făcut regimului răsturnat la 11 fevruarie 1866 a fost aceea a delapidării averii
publice, a împilării contribuabililor. „De la Vlădică pîn' la opincă” — se striga în sînul adunărilor — „ţara e sărăcită,
contribuabilul îngenuncheat”.
Cu toate acestea — în scurtul period de abia patrusprezece ani — bugetele statului s-au sporit peste îndoit,
anuităţile datoriilor publice—de la 4—5 milioane cît erau înainte— s-au urcat la aproape cincizeci de milioane.
Dar o contrazicere şi mai recentă şi mai frapantă. După agitaţia produsă în ţară de mişcarea numită de la Mazar
Paşa, cînd iarăşi ca motiv de agitaţie se invocă, între altele, înlăuntrul ţării şi în afară de ea, gravitatea stării financiare şi
cînd — sub impresiunea momentului — Camera de atunci, fidelă încă angajamentelor luate, redusese bugetul la cifra
de 87 milioane cu venituri constatate în sumă de 81 milioane, astăzi — după un scurt timp de abia patru ani de zile —
se prezintă ţării bugete pentru peste 116 milioane, afară de Dobrogea şi cu veniturile Basarabiei în mai puţin, cu alte
cuvinte, ca să respectăm precizia matematică a guvernanţilor de azi, un spor de preste treizeci şi patru la sută într-un
period de trei ani şi ceva, pe cînd în Franţa— care avuse la 1865 un buget de 2 362 000 000 — nu s-a urcat bugetul
pentru anul 1879 decît la cifra de 2 miliarde 980 milioane, adecă în timp de patrusprezece ani şi în urma dezastrurilor
suferite, un spor de abia 26%.
Negreşit că în raport cu sporirea sarcinilor contribuabililor peste puterea lor a trebuit să se producă secarea
forţelor productive ale ţării şi micşorarea avuţiilor particulare. Ca probă necontestabilă arătăm că veniturile domeniilor
figurau în bugetul statului,
la 1865 cu suma de 17 244 000
la 1871 cu suma de 20 461 000
la 1880 cu suma de 15 000 000.
Rezervîndu-ne a reveni asupra situaţiunei financiare după un studiu mai amănunţit al tuturor elementelor ei,
indicăm deocamdată aceste liniamente generale. În faţa unei asemenea situaţii economice nu mai cutezăm a întreba
daca românul se simte fericit de starea prezentă, ci vom întreba daca guvernele şi factorii regimului constituţional se pot
crede împăcaţi în conştiinţa lor la adăpostul formelor esterioare ale regimului parlamentar.
Mai putem încă întreba daca aceşti contribuabili, în cunoştinţă de cauză, au putut consimţi la sporirea atît de
disproporţionată a cheltuielelor şi la micşorarea avuţiilor lor proprie.
A da la această întrebare un răspuns afirmativ ar fi de a abuza de ficţiunile constituţionale, a tăgădui că starea de astăzi trebuie să ne întristeze pentru prezent şi să ne îngrijească pentru viitor, ar fi să arătăm o crudă nepăsare pentru
soarta ţării. A mai găsi că asemenea momente sînt oportune pentru a ne arunca în afaceri financiare, calificate de
strălucite, este mai mult decît o culpabilă nepăsare.
Răul fiind constatat şi nimeni, credem, nemaiavînd curajul de a-l nega, cată înainte de toate să ne dăm seamă de
cauzele ce l-au produs.
Căci evident este că regresele în neatîrnarea reală a ţării, acoperite poate cu progrese nominale, precum şi
regresele vădite pe terenul economic cată să fie atribuite unui neajuns oarecare, şi acest neajuns trebuie să rezulte din
neaplicarea unei esenţiale părţi a Constituţiei ; e evident că în ruajul constituţional lipseşte un element oarecare de
regulare şi control.
Deşi comparaţia statului, care e ceva viu şi organic, cu mecanismul unei maşine de vapor bunăoară rămîne o comparaţie, totuşi există analogii reale între mecanismul organic şi cel anorganic. Maşina produce putere şi aplică
putere. Dar puterea produsă e supusă unei iregularităţi atît de mari, încît maşina ar sări in bucăţi sau ar sta locului daca
n-ar exista un aparat, in aparenţă neînsemnat în realitate de o estremă importanţă, numit regulatorul centrifugal. Cînd
puterea elementară produsă de maşină e prea mare regulatorul centrifugal, prin activitatea sa dă drum prisosului; cînd
maşina ar sta pe loc el, tot prin o mică activitate, economiseşte şi condensează puterea. Se ştie asemenea că n-ar fi cu
putinţă mecanismul ceasornicului şi că acesta ar începe prin a merge foarte repede şi ar sfîrşi prin a merge foarte încet,
daca ar lipsi coarda regulatoare. În mecanismul corpului omenesc regulatorul e prezentat prin organul inimei. 
E evident că o încordare prea mare a patimelor politice, puse în joc paralizează activitatea organului regulator,
deci şi activitatea mecanismului întreg, în care fiece parte are rolul său deosebit, deşi acest rol, cu toată deosebirea, este
in strînsă legătură cu foloasele pe cari le aduce mecanismul ca întreg.
Iregularitatea puterii elementare deci ajungând a învinge întregul mecanism, desigur că mişcarea acestuia va fi
iregulară, fără spor şi folos, păgubitoare chiar, deci fiece parte a mecanismului va fi viciată în mişcarea ei, care trebuie
să stea în legătură bine determinată de relaţiuni de reciprocitate cu celelalte.
Traducînd această comparaţie luată din mecanică în termenii vieţii statului, vom vedea lesne că frîul prea lung,
ca să nu zicem desfrîul, lăsat partizilor, punerea mecanismului statului la discreţia lor esclusivă a fost cauza de
căpetenie a compromiterii intereselor statului în afară şi-nlăuntru.
În aparenţă legalitatea cea mai perfectă a domnit, Camerele se convocau regulat la epocele prescrise în
Constituţiune, mesagele domneşti aşterneau regulat programele diferitelor ministerii — încît s-ar fi părut că prin acele
programe se consacră obligaţiunea reală de-a le urma, legile, bugetele, concesiunile se votau şi, chiar pentru acte
săvîrşite fără de aprobarea Camerelor, se cerea mai în urmă înregistrarea, ca să nu fie lipsite de sancţiunea
parlamentară.
Un lucru lipsea însă.
La actele cele mai importante, atît de caracter economic-financiar cît şi de caracter politic, lipsea voinţa reală şi
sinceră a ţării legale.
Prin Constituţiunea noastră, conform aceasta şi cu tradiţiunile parlamentare din alte ţări, miniştrii sînt supuşi la
un îndoit control: la acela al ţării legale şi la acela al şefului statului. Greşeala noastră cea mai de căpetenie a fost că
diferitele partizi, succedîndu-se la putere, fiind lăsate faţă în faţă, în învierşunarea luptelor politice le-a fost permis de-a
nimici pe adversarii lor şi de-a anihila prin urmare controlul binefăcător al unei opoziţii parlamentare. Dar partizile au
făcut mai mult decît atît: ele au înlăturat pînă şi controlul şefului statului care, pus prin Constituţiune mai presus de
partizi, se bucură de toate acele prerogative constituţionale care-1 pun în poziţiune de-a controla escesele de putere ale
 miniştrilor săi şi astfel a face posibil şi binefăcător mersul regulat al regimului parlamentar. Ca să ne rezumăm într-un
cuvînt vom zice că: cheia bolţii regimului parlamentar consistă în manifestarea liberă a ţării legale ori de cîte ori ea este
chemată, în numele şefului statului, ca să fie consultată.
Precum am declarat-o în mai multe rînduri, situaţia ţării o considerăm de prea gravă ca să ne preocupăm numai
de interesele de partid.
Ne grăbim deci a recunoaşte că, din toate alegerile efectuate în această perioadă de 14 ani, cea dentîi alegere,
din 1866, urmată îndată după votarea Constituţiunii, a fost aceea a cărei sinceritate e mai puţin bănuită.
Şi cu cîtă recunoştinţă. ţara nu-şi aduce aminte de binefăcătoarea intervenire a şefului statului, prin o scrisoare
deschisă către primul său ministru, prin care arăta Înalta Sa Domnească voinţă ca ţara să se manifeste în libertate la
alegeri.
Preşedintele Constituantei a stabilit cu drept cuvînt ca principiu, şi astăzi, după o tristă esperienţă, o putem
afirma cu mai multă tărie, că dacă regimul constituţional e menit de-a întări tronul şi de-a garanta prosperitatea ţării,
orice violenţă ce se comite în contra acelui regim se comite în paguba prestigiului tronului şi totodată în paguba
prosperităţii ţării.
Putem deci afirma că dacă alegerile ce s-au urmat după cele de la 1866 ar fi fost puse şi ele toate sub
patronagiul şi controlul şefului statului situaţiunea noastră ar fi cu totul alta decît cea de astăzi.
Din nenorocire nu mai departe decît alegerile de la 1867 au fost cea dentîi desfidere dată regimului
constituţional, iar consecuenţa imediată şi vădită a epocei reteveiului şi a influenţei morale a fost că, în proporţia în care
s-au violat garanţiile constituţionale şi s-au pus la discreţia nesaţiului ambiţiilor, în acelaşi raport s-a compromis şi
starea economică prin concesia Strusberg şi prin cheltuiele[le] nesocotite ale anilor 1867 şi 1868. Precum o zidire la care se simte vreo deteriorare, daca nu vine arhitectul să oprească ruina prin măsuri luate din
capul locului, se deteriorează, în proporţii din zi în zi mai mari, astfel şi regimul parlamentar s-a viciat la noi din zi în zi
mai mult, încît miniştrii au ajuns astăzi în poziţia de-a putea guverna după placul lor, fără control de jos, fără control de
sus.
Nu credem că se poate descrie în cuvinte mai elocuente starea de slăbiciune a alegătorului pus faţă în faţă cu
maşina guvernamentală decum s-a făcut aceasta deja prin proclamaţiunile de la Mazar Paşa.
În adevăr, din capul locului o mare parte din alegătorii noştri, unii lipsiţi de indispensabila educaţie politică,
alţii zdruncinaţi în interesele lor prin mărimea impozitelor, alţii în fine cu interesele agronomice cele mai vitale la
discreţia guvernului şi adeseori la discreţia adversarilor lor, lipsiţi apoi de o justiţie care, amovibilă fiind, e departe de-a
prezenta garanţiile unei puteri judecătoreşti de sine stătătoare, corolar indispensabil al regimului constituţional,
alegătorii, corpuri-corpuri, sînt supuşi arbitrariului de partid.
Daca vom adăogi pe lîngă aceste inconveniente şi pe lîngă masa de funcţionari de care dispunea deja pînă acum
guvernul şi pe cei creaţi în anii din urmă prin concentrarea în mînile sale a impozitului băuturilor, a monopolului
tutunurilor, a administraţiei drumurilor de fier, fără, a mai face amintire de favorule ce pune la dispoziţiunea prozeliţilor
săi (precum arenzi, vânzări de proprietăţi şi întreprinderi operate pe o a cinchea parte a teritoriului statului), daca vom
adăoga, pe lîngă toate acestea, manipularea fără control, augmentabilitatea discreţionară şi neconştiincioasă a unui
buget a cărui cheltuieli sporesc în realitate, a cărui venituri se îmflă fără realitate, atunci nu mai rămîne nici umbră de
îndoială că un regim constituţional aplicat în asemenea condiţii e o iluzie şi nimic decît o iluzie, o înşelăciune, o păzire
a formelor curat esterioare, o ficţiune făcută după regula iudaică de-a păstra aparenţele şi a compromite cuprinsul, de-a
păzi litera, de-a nimici spiritul Constituţiei.
E drept că înşelătorii se înşeală şi ei la rîndul lor; se înşală miniştrii lipsiţi de orice forţă morală, căci în zadar se
fălesc cu acele majorităţi din Cameră, cari în realitate nu sînt decît propriile lor creaţiuni, căci — mai presus de ele —
simţul public indignat se deşteaptă, conştiinţa cetăţeanului subjugat la alegeri se revoltă, nemulţumirile şi agitaţiunile
cresc din zi în zi. Şi astfel guvernele, îmbătate de un triumf mincinos, se izolează de naţiune; un larg deşert se formează
între puterile pozitive şi neliniştite din stat şi între acea negaţiune a adevărului, între acea reprezentaţiune de teatru care
se petrece în guvern. De vreme ce acele corpuri cari sînt la mijloc între mase şi Coroană au devenit o ficţiune, e ca şi
cînd ele n-ar exista ... tronul însuşi e din ce în ce mai izolat.
Între Coroană şi popor nu mai e raportul dintre voinţa legitimă şi aspiraţiuni legitime, căci toate organele
mediatoare sînt false. Parlamentul o creaţie a ministrului ; voinţa alegătorului scoasă prin presiuni morale, promisii,
decrete de înaintări şi puneri în funcţiuni numai e decît o voinţă stoarsă în momente de nevoie şi formulată după voinţa
ministrului, deci asemenea o creaţie a lui : în fine şcoala generală de corupţiune preface armata de funcţionari, în loc de servitori ai legii, în armată de complici iresponsabili ai unor şefi necontrolabili, se-nţelege de cătră propriile lor creaturi.
E evident dar că tot ce e între ţară şi tron devine o ficţiune, o iluzie ministerială. Acea parte de voinţă din fiece
individ destinată pentru controlul afacerilor statului şi a interesului general e apucată de mîna funcţionarului
administrativ, de decretele de numire, de făgăduinţi amăgitoare, de distincţii nemeritate, de tot ce dispune puterea
statului şi e stoarsă şi restoarsă pînă primeşte forma ce-o voieşte ministrul. Un sistem întreg de viciare a espresiei
acestei voinţe s-au inventat şi se aplică cu o rară virtuozitate în România, încît, atît pe cît sentimentul de stat se mai
poate manifesta, el apucă adeseori drumuri neprescrise de legi.
Orbit trebuie să fie acel guvern care nu-şi dă, seamă de simptomele politice ale acestei stări bolnăvicioase de
lucruri.
În toate unghiurile României se formează grupuri de nemulţumiţi cu mersul actual al lucrurilor. Sînt deosebite
numirile ce aceste grupuri adoptă; un lucru însă le este comun tuturor: sentimentul de indignare şi de exasperare de cele
ce se petrec zilnic.
Şi această indignare nu e decît prea justificată. Ruşine chiar trebuie să-i fie unui român cînd se pronunţă numele
obscure a acelor naturi catilinare cari formulează voinţa statului său în paragrafe de legi, indignate cată să simţă cînd vede creaturi fără principii, fără umbră de cultură, avînd numai
instincte reale, jucînd pe reprezentanţii voinţei suverane a ţării.
 Nimeni nu întreabă dacă-şi ţin făgăduinţele ce le-au făcut înainte de-a fi aleşi; nimeni nu întreabă pe ce cale a
fost cu putinţă ca asemenea oameni să iasă la suprafaţă, nimeni nu-şi dă seama cum această populaţie flotantă a
României, fără legături cu pămîntul şi cu neamul ţării, fără identitate de interese cu clasele productive şi pozitive ale ei,
a putut să devină elementul domnitor în România. 

V
 Am văzut cu înlesnire ce unitate e în caracterul civilizaţiei noastre de azi, cum ca consistă curat în păzirea
formelor esterioare ale culturii apusene, lipsită de orice cuprins real. S-ar putea zice că aluatul din care se frămîntă
guvernanţii noştri e acea categorie de fiinţe fără avere, ştiinţă de carte şi consistenţă de caracter, acei proletari ai
condeiului din cari mulţi abia ştiu scrie şi citi, acei paraziţi cărora nestabilitatea dezvoltării noastre interne, defectele
instrucţiei publice şi golurile create în ramurile administraţiei publice prin introducerea nesocotită a tuturor formelor
civilizaţiei străine, le-au dat existenţă şi teren de înmulţire; aluatul e o populaţie flotantă a cărei patrie întîmplătoare e
România şi care, repetînd fraze cosmopolite din gazete străine, susţine, cu o caracteristică lipsă de respect pentru tot ce
e într-adevăr românesc, că aceste clişeuri stereotipe egalitare, liberschimbiste, liberale şi umanitare, acest bagaj al
literaţilor lucrativi de mîna a treia, aceste sforăitoare nimicuri sînt cultură naţională sau civilizaţie adevărată.
N-are cineva într-adevăr decît să deschiză o teză de licenţă, s-asculte prelecţiuni la universităţi — esceptăm pe
cele de matematică — să citească ziare şi broşuri, să citească proiecte şi paraproiecte de legi din Cameră, s-asculte
discuţii în Adunări şi se va convinge că o numeroasă, foarte numeroasă clasă de oameni nu-şi întrebuinţează mintea la
nimic alta decît la reproducerea de vorbe din cărţi străine, că propria muncă intelectuală se reduce la nimic.
Daca activitatea lor s-ar mărgini numai la aceasta ţara ar sămăna numai a casă de nebuni, dar fiindcă miile
aceste de vorbe nu sînt resimţite, nu au trecut în suc şi sînge, nu au avut nici o influenţă educativă asupra lor, ele acoper
cu zgomotul lor de moară de palavre o înjosire şi versatilitate de caracter nemaipomenită decît în timpii cei mai răi a
Împărăţiei bizantine.
Ceea ce-i mai frumos e că se prefac a nu te înţelege.
În zadar le-am spune „Nu există libertate a alegerilor” şi le-am dovedi-o cu acte. „Luaţi”, le-am zice, „listele
electorale, ştergeţi pe funcţionari, pe arendaşii statului şi pe rudele acestora, pe datornicii statului şi pe rudele acestora,
adecă ştergeţi pe toţi a căror conştiinţă o puteţi stoarce prin tiranie de partid şi nu vă rămîne decît o mică minoritate”.
Din aceste mici minorităţi se compune opoziţia şi ea reprezintă partea neatîrnată a ţării.
Ei totuşi vor răspunde: „Naţiunea e cu noi, noi sîntem naţiunea”.
„Mai luaţi colegiul al patrulea şi ştergeţi — afară de minime şi estrem de rare escepţii — toate numele
deputaţilor aleşi de-a dreptul prin influenţă guvernamentală, ştergeţi dintr-al treilea în acelaşi chip, dintr-al doilea tot
astfel şi vedeţi că partea neatinsă de sistemul de corupţie al guvernelor e estrem de mică”. Cu bugetul în mînă, mai ales
cînd este augmentabil în infinit, ţii majoritatea în mînă si sistemul constituţional, sistemul controlului se reduce la o
iluzie copilărească.
E prea adevărat că această conştiinţă individuală, maltratată în toate chipurile şi supusă unei sistematice
corupţiuni face reacţie, tresare mai cu putere cînd îi pui cestiunea de moarte şi de viaţă. Astfel cu articolul 44 al
Tractatului de Berlin, care nu era numai o cestiune de încetăţenire, ci era de-a dreptul declararea României în teritoriu
neutru, colonizabil cu toate semninţiile.
Nu putem tăgădui că ţara se cutremură de spaimă la perspectiva deschisă de acel articol, care americaniza pe
deplin teritoriul nostru.
Ei bine, cu tot cutremurul, listele falsificate ale alegătorilor au făcut cu putinţă ca opoziţia să n-aibă majoritatea
absolută în Adunări, deşi această opoziţie nu era esclusivă, căci cuprindea conservatori, fracţionişti, liberali moderaţi,
grupul „Binelui public”, ba pînă şi ... Centru: adică stîlpii ţării, precum zicea pe atunci „Presa”.
Şi daca relevăm acestea faţă cu adversari de sistem şi adversari de ocazie ne răspund că majoritatea formală de
care se bucură în urma libertăţii presiunilor, nu a libertăţii alegerilor, oricît de viciat ar fi prestigiul ei prin procederile
de partid, este în mod esclusiv naţia. O naţie curioasă în multe priviri.
Tot sistemul acesta este atît de vicios încît din nenorocire numai cestiuni de-a dreptul vitale, cestiuni unde
nimicirea existenţei naţionale e evidentă pînă în cele mai mici amănunte, e în stare să zguduie opinia publică şi încă nici
atunci cu destul folos. Cînd vedem deci că partizile devin un stat în stat, că totul atîrnă de la ele iar statul adevărat, acel
al claselor pozitive, nu e decît o masă impozabilă şi exploatabilă, atunci întrebăm daca nu e o superinfluenţă de
cutezare, de cinism chiar, de a tăgădui lucruri cari izbesc vederile oricui, lucruri despre cari sînt convinşi şi
guvernamentalii în acelaş grad în care sîntem convinşi noi, cu singura deosebire că noi le spunem pe faţă, nefiind nici în
interesul nici în maniera noastră de-a le ascunde, pe cînd, din contra, interesul de căpetenie al adversarilor a fost pururea
şi trebuie să fie de-a ascunde aceste adevăruri şi de-a ameţi lumea cu fraze sforăietoare despre o libertate în alegeri cari
nu există decît atunci cel mult cînd Coroana o asigură prin propria ei voinţă.
Cît despre aluatul protoplasmatic care formează la noi un stat în stat, aşezat asupra instituţiilor şi poporului,
avem puţine de adaos. Trăind din politică şi prin politică şi neavînd nici un alt soi de resurse materiale sau de putinţă de a-şi cîştiga existenţa, el e capabil de a falsifica totul, şi liste electorale, şi alegeri, şi forme parlamentare, şi idei
economice, şi ştiinţă, şi literatură. De aceea nu ne mirăm dacă vedem acest proteu al unui universalism incapabil şi
ambiţios îmbrăcînd toate formele posibile: miniştri, financiari, întreprinzători de lucrări publice (cu capital de palavre),
deputaţi, administratori, membri la primărie, soldaţi (care au luat Griviţa cu gura), actori, totul în fine.
Nimeni nu se va mira daca-i vom spune că în ţara noastră se află advocaţi profesori de teologie, advocaţi
revizori de şcoale şi nu ne-am mira dacă s-ar constitui şi în Sinod, pentru a canoniza, adică a trece în rîndul sfinţilor,
dacă nu pe altcineva, cel puţin pe marele mucenic Warszawsky de pildă.
Şi aceasta să fie naţia, naţia noastră modestă, iubitoare de adevăr şi cu minte?
Aşadar, cînd un advocat se face soldat, cu scopul anumit de a se ilustra, cînd un altul se face prezident de
republică — fie chiar numai ploieşteană—, cînd un al treilea joacă pe arheologul, un al patrulea e ales în Academie ca
filolog, deşi n-a dovedit printr-un singur şir scris că e specialist în aceasta, cînd vedem toate astea ne vom convinge cu
durere că golul reformelor trebuie să fie cumplit de mare daca trebuie pentru el atît de mulţi comentatori înaintea
forului, ba cu mai multă decepţiune încă ne vom convinge că această imensă sumă de aluat protoplasmatic are, la
dreptul vorbind, rolul de a încurca şi întuneca înţelesul legilor, căci vedem că adevăraţi jurisconsulţi ex professo joacă
un rol secundar între ei.
Iată dar o nouă clasă dominantă în România, care se distinge prin absoluta ei improductivitate.
Ţăranul, mare sau mic, căci ţărani sînt şi proprietarii mari şi cei mici, pune un fir de grîu în ogor şi scoate zece,
deci el înzeceşte valoarea obiectului ce i s-a dat în mînă spre muncă.
Meseriaşul ia o bucată de lemn, de piele, de metal, o supune muncii sale şi scoate obiecte cari au o înzecită,
adesea o însutită valoare de cea care o aveau înainte.
Negustorul caută, din mii de pieţe existente, pe aceea unde productele naţionale se pot desface mai cu folos, din
miile de preţuri relative el caută preţul absolut al obiectului într-un moment dat. Deci şi el augumentează — nu
totdeauna fără pericol pentru alte clase — valoarea producţiunii naţionale.
Vedem că activitatea tuturor claselor pozitive ale societăţii consistă în a augumenta prin munca lor valoarea
producţiunii naţionale, în a o înzeci, a o însuti chiar.
Este aceasta misiunea proletariatului de încurcători de legi, a proletariatului cenuşarilor?
 
Din contra. Averi descurcate le încurcă, stări de drept sigurele primejduiesc, introduc dezordinea şi turburarea
în toate clasele.
Se poate întemeia un stat serios, o organizaţie serioasă pe această clasă de oameni fără soliditate, fără ştiinţă,
fără avere, al căror instrument de muncă e o inteligenţă sofistizată, a căror ştiinţă n-ajunge nici măcar în corectitudinea
gramaticală a frazei? Desigur că nu.
Poate că şi ci se pot întrebuinţa în vrun mod practic, dar nu pentru a domina statul, nu pentru a vîna rolul de
organizatori. O populaţie flotantă nu poate reprezenta stabilitatea instituţiilor, nu poate reprezenta sentimentul
înrădăcinat al ideei statului, al armoniei şi solidarităţii intereselor naţionale.
E prea adevărat că ideile noastre sînt adeseori escamotate şi anticipate de către aceşti adversari generis nullius
şi că, pentru a se putea gera ei în adevăraţi proprietari ai ideilor noastre, ne taxează de reacţionari cu instincte
medievale, adică ne numesc scară la Dumnezeu şi pod peste mare. Toate acestea le fac pe cuvîntul că ne numim
„conservatori” şi pentru că în cărţi şi în gazete din Franţa şi Germania între conservatorii de acolo există, din cauza unei
vechi civilizaţii, o seamă de reprezentanţi ai culturelor şi formelor trecutului.
Cuvintele „conservator” şi „liberal” au însă la noi cu totul alt înţeles, şi, faţă cu raţionalismul frazelor, gol,
insipid, inexact al aşa-numiţilor liberali, noi reprezentăm realismul naturii înnăscute a statului şi pretindem că formele
introduse să nu rămînă forme goale, coji pentru a se juca partizile cu ele, ci să aibă cuprins real. Voim a conserva
libertăţi şi instituţiuni prin realizarea lor, prin aplicarea lor sinceră faţă cu un curent care le discreditează prin abuz şi
prin ducerea la absord.

﻿ROMANULU BUCURESCI, 31 MĂRŢIŞORU/ 12 PRIARU 1880
        
        Camera după o muncă de o săptămână, în care a dezvoltata o mare activitate, ţinând câte două şedinţe pe zi a terminat în fine aseară votarea bugetelor şi a legii bugetare, astfel încât astăzi bugetele pe eserciţiul 1 Aprilie 1880 – 1 Aprilie 1881 vor fi şi promulgate.
        Rămâne, de mâne înainte, aplicarea lor, care este mult mai importantă decât votarea.
        Esperienţa trecutului ne-a dovedit că bugetele sunt ceea ce guvernul ce le aplică voiesce ca ele să fie.
        Un guvern animat animat de spiritul de economie şi de idei de ordine, poate face ca chiar imperfecţiunile bugetelor să se împuţineze în cursul aplicaţiunii lor, pe când un guvern animat de simţăminte contrarie, nimiceşte în aplicaţiune chiar disposiţiunile cele mai înţelepte ale bugetelor.
        Bugetele pentru eserciţiul 1880 s-au votat îu aşa condiţiuni,   încât dacă guvernul   va   voi  se-şi dea osteneală de  a   supraveghia aplicarea lor   în   sensul  economiilor, va fi peste putinţă ca la capătul anului să nu avem reduceri însemnate.
        Ceea ce a preocupat pe comisarul bugetar de la Cameră   în elaborarea acestor bugete, a fost de a face în fine, pentru anul ce începe, nesce bugete reale şi la chieltuieli, după cum se fac încă de la 1877 la venituri.   Măsura  în care s-au deschis   credite   suplementare la diferite capitole ale bugetelor şi în care s'au făcut anulări la altele în cursul anului trecut,   din cauza unor dotaţiuni prea mici sau prea mari, au condus pe comisiunea bugetară în   elaborarea bugetelor de cheltuieli, astfel încât să poată susţine  că de astă-dată   chieltuielile sunt ficsate în măsura trebuinţelor probate prin   esperienţă. Fără prea mare dărnicie, dar şi fără parcimonie, care s-a probat în anii trecuţi că n-o putem dobândi în practică.
        Rămâne acum ca guvernul să aplice lucrarea comisiunii bugetare în spiritul în care ea a fost începută, şi fiind că toate capitolele bugetelor de chieltuieli sunt înzestrate suficient, să caute a realiza toate economiile ce-i va fi posibil să realizeze.
        Mai este asemene de observat că în timpul când se elaborau bugetele, orizontele politic era foarte întunecat; era mare temere de resbel; de atunci situaţiunea s-a schimbat; astăzi nimeni nu se îndoieşte de pace; va fi prin urmare posibil guvernului să facă economii, pe care nu le-ar fi putut realiza într-o stare de lucruri mai agitată.
        Asemenea economii vor avea rezultate fericite din mai multe punte de vedere, 1) se va reduce cu o sumă însemnată bugetul general la venituri, şi escedentul ce va rezulta, ne va permite să întreprindem în 1881 lucrările cele mai utile şi mai productive. 2) Cheltuielele făcute în minus ne vor permite să evaluăm mai jos chieltuielele pentru anul 1881 şi astfel să avem un defecit mult mai mic de acoperit prin creări de resurse ordinare noi.
      Aplicarea bugetului se împarte în două. Am spus câteva cuvinte despre partea cheltuielelor, se ne spunem părerea şi despre partea veniturilor.  
        Depinde foarte mult, cu deosebire mult de d. ministru de financie ca aplicarea   bugetului de  venituri se justifice şi se întreacă chiar evaluările bugetare.
        Încasarea veniturilor din contribuţiunile directe, — încasare ce se face astăzi în foarte rele condiţiuni, —precum şi încasarea rămăşiţelor, depinde în cea mai mare parte de energia şi de dibăcia ministrului de financie şi a directorilor de serviciuri, ce'l ajută în administraţiunea sa. Încasarea mai multor altor venituri, precum cele din domenie, din timbre şi mai cu osebire din saline, depinde asemene în mare parte de activitatea şi de dibăcia d-lui ministru de financie şi a directorilor săi, precum încasările din căile ferate depinde în parte de modul de administrare al domnului ministru de lucrări publice.
        Dacă toţi îşi vor face datoria în ceea ce privesce aplicarea bugetului de venituri, noi n'avem cea mai mică îndoială că încasările vor întrece evaluările bugetare. Acesta resultat va avea din parte'i de efect de a mări escedentul anului 1880 şi de a micşora trebuinţa de a se crea noi resurse ordinare pentru echilibrarea bugetului pe 1881.
        Prin urmare, dacă în aplicare, pe de o parte se vor împuţina chieltuielele ordinare — nu vorbim de cele estraordinare, pentru care se prevăd şi resurse estraordinare — iar pe de altă parte se vor încasa veniturile cu un spor, calea guvernului şi a Camerei, în ceea ce privesce viitorul va fi cu totul înlesnită. Puţin va trebui să mai adauge, d. ministru de financie ca reforme juste şi necesare în imposite, spre a dobândi echilibrul cel mai temeinic al bugetului, baza cea mai solidă a prosperităţii Statului.
        Camera a săvârşit ieri una act politic şi naţional, pe care porţiunea Românului nu'i permite să-l aprecieze altfel, decât reproducând chiar aici, în întregul lor cuvintele rostite de d. preşedinte C.A. Rosetti, în urma săvârşirii acelui act.
        După o propunere suptsemnată de mai mulţi domni deputaţi şi presintată de d. D. Giani, s'a reacordat d-lui C. A. Rosetti recompensa naţională ce i se votase în 1868, şi pe care d-sa a declarat atunci că nu o va lua încă, căci n'a ajuns  în vârstă de a căuta repausul, ci că din contra întrevede încă mari lupte, mari greutăţi, în cari voiesce a lua o parte activă ca şi în trecut. După votarea legii prin care i  se reacordă recompensa din 1868, D. C. A. Rosetti urcându-se la tribună în mijlocul aplauselor Camerei, rosti următoarele cuvinte.
        D-lor deputaţi,
        Oricât de mari ar fi faptele unui om, când naţiunea îi dă o răsplătire, el simte o durere că faptele lui au fost foarte mici, şi o fericire când vede că, chiar aşa mici, naţiunea îi dă lui ce poate fi mai mare pe lume: o răsplătire, o mulţumire, care provoacă încuragiarea tuturor celorlalţi.
        De astă dată, d-lor; vârsta — am 64 de ani peste câteva zile, — şi boa1a mă face să primesc această răsplătire (aplause unanime) ca o doctorie întăritoare care să'mi mai dea câte-va zile mai mult ca să pot să vă arăt din nou prin fapte a mea recunoscinţă. (Aplause).
        O primesc pentru ca să pot vedea pe fiii mei şi mai îndatoraţi către ţară ca să plătească şi datoria părintelui lor (Aplause).
        O primesc în fine, pentru ca să arăt tuturor că oricât de mari sacrificie vor face pentru ţară lor, nu au trebuinţă să se gândească la persoană şi la avere, căci averea, hrana materială, naţiunea le o dă cum le a dat şi hrana morală, şi le o dă înzecit de cât li se cuvine. Acum rămâne ca Senatul să hotărască şi dânsul; dar oricare va fi hotărîrea lui, fie pentru, fie contra, eu de acum îi esprim recunoscinţa mea (Aplause prelungite).


ROMANULU, BUCURESCI, 1/13 PRIARU 1880
      
      O telegramă a agenţiei Havas, ne anunţă sunt două zile, că 17 magistraţi de la tribunalele din Iaşi şi-au dat demisiunea.
	Faptul ne păru grav şi nu voim a-i da crezământ. Cercetarăm şi aflarăm cu mare părere de rău că aşa este.
	Causa deci, care a provocat acest fapt, trebuie să fie de foarte mare gravitate. Ei bine, ece ce aflăm:
	Ministrul justiţiei a numit un nou preşedinte la tribunalul din Iaşi.
	Acel magistrate, toţi câţi îl cunosc mărturisesc că este un bărbat instruit în specialitatea sa cu mare activitate şi cu deplină probitate.
	Această numire ar fi, precum ni se afirmă, singura causă care a provocat demisiunea colectivă a magistraţilor în cestiune. 
	Ni se mai spune că ei ar fi cerând acum şi destituirea unui procuror şi a unui judecător de instrucţie, de nu ne înşelăm, care funcţionează deja la acest tribunal. Fără ca să poată imputa acestor bărbaţi nici neştiinţa, nici neactitivate, nici o abatere în fine, de la datoriele impuse unui magistrat.
      Dacă informarele noastre nu sunt greşite, întrebăm pe oricine, cum se poate esplica demisiunea colectivă a magistraţilor de la Iaşi, ce scop poate avea ea, ce simptome denunţă şi unde ne pot conduce asemenea acte, dacă opiniunea publică nu va interveni, cu maiestoasa ei putere, pentru ca legile şi supunerea ce le datorăm să fie respectate de toţi, şi mai întâi de către cei care sunt în special însărcinaţi a face ca să fie respectaţi?
      Comisia d. ministru al justiţiei au făcut contrar legilor, cerut-a el magistraţilor tribunalului de la Iaşi servicie contrarie legilor şi regulamentelor, înlăturat-a el autoritatea justiţiei spre a-i substitui bunul plac al guvernului, sau chiar esercitat-a el vreo presiune asupra consciinţei lor, ca să-i îndemne a se rosti într-un fel sau în altul în vreo causă? Nimic din toate acestea. 
      Junii magistraţi de la Iaşi au dat demisiunea lor colectivă fiindcă d. ministru al justiţiei n-a numit un preşedinte dintre dumnealor, sau fiindcă n-a numit un preşedinte şi un procuror după placul d-lor.
      Este oare acesta un motiv serios şi chiar un motiv demn pentru aceia a căror primă datorie este de a fi corecţi în toate privirile, şi mai cu seamă în ceea ce privesce respectarea legilor şi a drepturilor fiecăruia?
      Este sau nu dreptul ministrului de a numi pe magistraţi, respectând negreşit regulele de înaintare? 
      Dacă acesta este dreptul său netăgăduit, şi dacă ministrul s-a ţinut strict în marginile acestui drept, numind ca preşedinte la Iaşi pe un magistrat, de o reputaţiune neatinsă şi care era deja preşedinte la tribunalul de Tutova, cum de au putut, tocmai aceia care sunt prepuşi de lege spre a face să se respecteze drepturile fiecăruia, să se rădice cu o protestare colectivă în contra acestei numiri?
      Al cui este dreptul de numire în funcţiunile judecătoreşti, al ministrului sau al tribunalelor?
      Dacă este al ministrului, cum se poate califica purtarea magistraţilor tribunalului de Iaşi?
      Unde vom merge dacă fiecare, făcându-se singururl şi suveranul apreţuitor al meritelor lui, va pretinde ca ministrul să-l înainteze la postul ce crede că i se cuvine, şi în cas de a nu-l înainta, se va rădica împreună cu amicii săi cu protestare colectivă în contra ministrului?
	Nu mai vorbim de modestie, dar întrebăm ce ar deveni spiritul de justiţie şi spiritul de ordine, într-o asemenea stare de lucruri?
Magistraţii tribunalului de Iaşi au crezut poate, dându-şi demisiunea lor colectivă, că imitează pe magistraţii care în 1875 au protestat, prin demisiunea lor colectivă, în contra călcărilor de lege ale guvernului de atunci.
	Deplorabilă amăgire.
      Atunci  guvernul, cu ocasiunea alegerilor, a încălcat asupra drepturilor magistraţilor,   i-a  subordinat administraţiunii,  le-a interzis urmărirea   actelor   reprobate de legi.         Era vorba de călcarea pe faciă a legilor şi de înjosirea magistraturii de către guvern.
        Astăzi, din contra, tocmai guvernul se ţine în   marginile   legilor şi magistraţii   tribunalului  de Iaşi, ieşind cu totul din căderele şi atribuţiunile lori, voiesc a încălca asupra drepturilor  guvernului.                                                   
        Reprobarea publică, care a isbit atunci pe guvern, trebuie să isbească astăzi pe aceia care, prepuşi a face să se respecte legile şi dreptul fiecăruia, dau tocmai ei esemplul  despreţului legilor şi a drepturilor conferite de dânsele guvernului.                      
        În facia unui asemenea act, sperăm că d. ministru al justiţiei va fi energic şi demn: sperăm că d-sa nu va lăsa să se înjosească prestigiul legilor şi va scăpa astfel justiţia de anarhia, în care ar pune-o predomnirea unor tendinţe ca cele ce s-au manifestat prin demisiunea colectivă de la Iaşi.


ROMANULU, 2/14 PRIARU 1880

      Dobrogea a fost o achisiţiune binecuvântată; abia un an şi jumătate de posesiune a dat cea mai deplină desminţire tuturor temerilor şi tuturor strigătelor, mai mult sau mai puţin sincere, ce s-au rădicat în corpurile legiuitoare şi în public, când a fost vorba de a primi anexiunea ce se făcea României prin tratatul de la Berlin.
      Se susţinea că Dobrogea nu este alt nimic decât o vastă mocirlă, plină de friguri şi de tot felul de epidemii; oameni politici care se zic însemnaţi, şefi de grupuri parlamentare, cu aspiraţiuni de şefi de partid, au făcut asemenea afirmări în plină şedinţă publică.
      Cu toate acestea se constată astăzi că în realitate Dobrogea este ţara cea mai sănătoasă; că ea nu are alte mocirle, pe toată întinderea e, decât lacurile înguste, deşi lungi, pe lângă care trece linia ferată Cernavodă-Constanţa. Călătorii prin Dobrogea au făcut ca acel turist care călătorind prin Andaluzia, şi văzând că prima femeie se întâlneşte este blondă, se grăbi a nota că în Andaluzia toate femeile sunt blonde.
      Se susţinea că Dobrogea este locuită de nesce oameni feroci care vor sta într-o rebeliune neîncetată în contra guvernului românesc, astfel încât va trebui să se întreţină în acea provincie o armată întreagă, cu cheltuieli ruinătoare.
      Se constată însă că poporaţiunile Dobrogei sunt tot atât de blânde, şi în tot casul mai supuse decât poporaţiunile României de dincoace de Dunăre. Nici cea mai mică rebeliune, nici cea mai mică nemulţămire; din contra, o îmbrăţişare generală a primit autorităţile române peste Dunăre, fapt din cele mai rari în istoria anecsiunilor. Puţina armată ce se întreţine acolo, este numai de formă şi pentru că nu poate să rămână o provincie întreagă cu totul lipsită de trupe. Acea armată se află într-o stare sanitară escelentă, ţărmul mărei, ce ne lipsea atât de mult mai înainte, devenind şi un loc de vindecare a boalelor contractate în alte părţi ale României.
      Se declară în fine, cu o sicuranţă, care părea a fi espresiunea unei profunde convingeri, că Dobrogea este o ţară pustie, săracă, sterpă, - mai presus de toate sterpă – care nu va da nici un venit, astfel încât România se va ruina cheltuind pe fiecare an mai multe milioane pentru administrarea şi apărarea posesiunii sale de peste Dunăre. În această privire mărturisim că noi înşine aveam oarecari temeri; ne temeam că vor trece doi-trei ani, mai înainte ca Dobrogea să acopere prin propriile venituri toate cheltuielile sale.
      Cu toate acestea, pentru surprinderea generală, Dobrogea, chiar din primul an, acoperă prin singurele-i venituri, toate cheltuielile sale, mai lăsând şi un escedent. Ece ce spune în această privire raportorul general  pentru bugetele pe 1880: 
      „Bugetul de venituri al statului coprinde şi veniturile Dobrogei.
      „Chiar din anul trecut aplicarea bugetului Dobrogei a dat resultatele următoare:
      Încasările din venituri au fost până la 31 ianuarie 1880 în comptul anului 1879, de lei … 2,443,360b,39. Cheltuielile au fost de …….2,209,232,,36. Escedent   234,127,,93.
      „Acest escedent ar fi fost cu mult mai însemnat, dacă n-ar domni o mare desordine în ceea ce privesce administraţiunea financielor în Dobrogea.
      „Confusiune de atribuţiuni între administraţiunea domenielor şi ministerul de financie; confusiune între funcţiunile de perceptor şi cele de controlor; lipsă de control; lipsă de instrucţiuni şi de supraveghiare; nedomirire asupra modului de aplicare a diferitelor taxe, nimic nu lipsesce pentru ca desordinea să fie complectă, şi pentru ca încasările să depindă numai de mai multa sau mai puţina activitate, capacitate şi onorabilitate a agenţilor de percepere şi de urmărire.
      „Pentru anul 1880, proiectul de buget al Dobrogei se balansează cu 2,830,780 lei în venituri şi cu 2,428,720 lei la cheltuieli, deci cu un escedent de 402,060 lei.
      „Evaluarea veniturilor din bugetul Dobrogei s-a făcut după cum o probează tabela generală de venituri şi cheltuieli alăturată la raport, luând cifrele încasărilor reale pe 1879 până la 31 ianuarie 1880, şi rotunjindu-le în minus, fără a ţine nici măcar o seamă de rămăşiţele probabile.
      „Singurele escepţiuni la această regulă sunt următoarele:
      1)S-au adaos 70,000 lei din taxa de 5 la sută asupra salarielor, care nu s-a perceput anul trecut în Dobrogea, dar care după disposiţiunile deja luate, se va percepe în anul curent.
      2) S-a redus cu aproape 150,000 lei venitul vămilor, din cause că oraşele Tulcea şi Constanţa au fost declarate porturi france.
      3) S-a îndoit aproape venitul pe din taxa asupra păşunatului vitelor, pentru că se va cresce cu mult taxa percepută până astăzi asupra păşunatului oilor, şi se vor supune la o nouă taxă destul de însemnată toate vitele mari, scutite până acum
      „Astfel stabilit, bugetul Dobrogei lasă un escedent de 402,060 lei. Dacă se va pune însă puţină ordine în administraţiunea financiară a acestei părţi a României, dacă se va esercita de la centru supraveghere şi control, astfel încât Statul să încaseze, pe cât posibil, ceea ce i se datoresce, fără scutiri de favoare şi mai mult încă de neglijenţă, nu este nici o îndoială că escedentul se va urca chiar la 700,000 lei şi poate mai sus. Impozitul fonciar urban, care astăzi singur se percepe.
      Este aici locul cred, de a se semnala celor care erau îngrijaţi de consecinţele financiare ale posesiunii Dobrogei, că veniturile proprii ale acestei frumoase provincii au ajuns deja din anul trecut a acoperi cu mare prisos toate cheltuielile sale, deşi locuitorii Dobrogei nu sunt supuşi la principalele imposite pe care le plătesc locuitorii României: nu sunt supuşi la impozitul fonciar rural şi la darea pentru căile de comunicaţiune.
      „Dacă pe de o parte semnalez escedentul ce-l lasă bugetul Dobrogei, pe de altă parte trebuie să amintesc că această parte a ţării nu este supusă nici o cheltuială pentru întreţinerea armatei; deci escedentul de venituri se poate considera ca contribuţiune pentru cheltuielile armatei”.
      Vom adăuga, ca lămuriri la cele de mai sus, că impositul fonciar nu figurează în buget decât pentru cifra în adevăr ridicolă de 56,200 lei, ceea ce probează că nici chiar în oraşele Tulcea, Constanţa, Sulina, Cernavodă şi Mangalia, nici a treia parte poate din proprietăţi nu plăteşte imposit fonciar. Asemenea, taxa păşunatului oilor s-a perceput în cea mai mare neregulă: unii proprietari de oi au plătit, alţii n-au plătit nimic; constatări nu sunt, prin urmare control nu esistă. Ministerul financielor administrează tot ce privesce perceperea impozitelor în toată ţara, numai pentru Dobrogea această sarcină este părăsită administraţiunii domenielor, care n-o poate face cum trebuie, deoarece nu este destul de bine organizată pentru o asemenea lucrare.
      Dacă d. ministru de financie se va grăbi a pune ordine în această confusiune; dacă se va grăbi asemenea a face să se voteze şi să se aşeze noile taxe asupra tuturor vitelor, taxe pentr care nu suntem deloc în principiu, dar care sunt menite a  înlocui provisoriu impositul fonciar rural; dacă în fine ministeriul de financie îşi va da puţină osteneală de a organiza serviciele financiare în Dobrogea, n-avem nici o îndoială că chiar din anul 1880 escedentul bugetar pentru Dobrogea va trece de un milion; şi astfel această frumoasă provincie va acoperi singură, nu numai toate cheltuielile sale de administrare, dar şi lucrările publice însemnate, precum mărirea şi îmbunătăţirea portului Constanţa, menite a aduce mari servicie ţării întregi.
      S-a dat dar astăzi pe deplin pe faciă, şi în ceea ce privesce Dobrogea, politica nenorocită, nesocotită şi zăpăcită a celor care s-au împotrivit  la toate marile acte politice săvârşite de România de la 1877 până astăzi.
      Din fericire bunul simţul al naturii nu se rătăceşte  în mijlocul străinilor lupte, cu care trebuie să se facă cel mai mic pas înainte, şi astfel propăşirea ei, răpede şi sicură,  nu se opresce un singur moment. Naţiunea îşi recunoasce piloţii demni încredere, şi nu se ia după aceia care, orbiţi de felurite pasiuni, nu văd nici măcar direcţiunea busolei.
      Cititorii noştri vor găsi mai departe resultatul desbaterilor urmate în Cameră, asupra agresiunii revoltătoare a cărei victimă a fost unul din reprezintanţii naţiunii.
      Ne asociem din tot sufletul cu protestarea energică a d-lui Chiţu şi a primului ministru în contra actului barbar, care ar fi o atingere adusă maiestăţii Parlamentului şi libertăţii tribunei, dacă n-ar fi pedepsită cu toată asprimea ce merită.
      Aflăm că parchetul, ţinând seamă de gravitatea ce dobândeşte faptul material, prin împrejurarea că agresiunea s-a făcut asupra unui membru al representaţiunii naţionale, pentru esercitarea unui drept constituţional al deputatului, a dat mandat de arestare în contra agresorului. Acest mandat a fost esecutat. 
      

ROMANULU, BUCURESCI, 3/15 PRIARIU 1880
      
       Rareori calomnia   nu  lasă oarece urme, fie ele şi trecătoare; este trist de a o zice pentru moralitatea publică, este trist de a o zice pentru susţinerea sufletelor oneste şi drepte, trebuie însă s'o  recunoştem, pentru mai  marele oprobriu al calommiatorilor, căci fapta lor, cu atâta mai odioasă,   cu   cât  face uneori un rău, de  care  consciinţa lor înşile – dacă por s-o aibă – trebuie să-i acuse cu asprime. 
       Sunt însă calomnii atât de stupide, încât recad imediat asupra celor care le fac. Astfel a fost calomnia publicată în mai multe organe ale oposiţiunii, prin care se zicea că „un prefect al regimului, d. Cortazzi a pălmuit în piaţa publică pe un deputat al oposiţiunii, pentru că a cutezat a face o interpelare guvernului”. Acele organe se mai întrebau cu o studiată disperare, ce devine regimul parlamentar, când „agenţii guvernului atacă astfel pe deputaţii care cutează a-i critica actele”.
       Incidentul ridicat în Cameră de unul din membrii cei mai autorizaţi ai majorităţii; stigmatizarea făcută în şedinţa publică faptului în cestiune, prin cuvintele elocuente şi indignate ale d-lui Chiţu şi ale primului ministru, au făcut deja pe deplin dreptate despre nedemna calomnie a organelor oposiţiunii.
       Până într-atât de departe a mers grija majorităţii şi a organelor partidei naţionale-liberale de a stigmatiza deplorabilul fapt, pentru ca el să nu mai poată repeţi pe viitor, încât chiar Românul, care de la apariţiunea sa n-a încetat o singură zi de a se rosti cu energie în contra arestării preventive, a consemnat în numărul său de ieri faptul arestării preventive a d-lui Cortazzi, fără nici un cuvânt de desaprobare, nici direct nici indirect.
       De astă dată cel puţin, calomnia se va răsfrânge dar asupra celor ce au rostit-o, fără a lăsa cea mai mică urmă asupra celor în contra cărora a fost inventată.
       Aceasta va fi, cu atât mai mult, cu cât este ştiut că d. Cortazzi de mult timp deja şi-a dat demisiunea din postul de prefect, deşi organele oposiţiunii îl presintă ca prefect în funcţie. Acest neadevăr de fapt va contribui a face să se dea calomniatorilor ceea ce merită.
       Apoi, oricine nu are profesiunea de a calomnia, trebuie să scie că d. Cortazzi, oricât ar fi de reprobabil actul ce l-a comis pe contul şi pe responsabilitatea d-sale personală, nu este om a se face agentul nimănui, cu atât mai puţin a celor puternici, a unui guvern în contra unui membru al minorităţii.
       D. Cortazzi este culpabil, după noi, că a luat o interpelare făcută în Cameră, ca o cestiune personală, şi chiar luând-o ca personală, i-a dat urmare într-un mod, pe care noi îl desaprobăm din adâncul sufletului.
       Dar încă o dată, aceasta îl privesce personal, şi singur este răspunzător, şi înaintea consciinţei publice şi înaintea justiţiei, care sperăm că-şi va face grabnic şi pe deplin datoria.


ROMANULU, BUCURESCI, 4/16 PRIARIU 1880
        
        Numai câteva zile ne despart de momentul închiderii Camerelor. Atunci activitatea parlamentară va înceta şi miniştrii vor avea timp de a se consacra esclusiv afacerilor departamentelor ce administrează şi studiului diferitelor cestiuni pe care trebuinţele generale ni le impun. 
        Şapte luni vor trece până la o nouă întrunire a corpurilor legiuitoare, timp lung, care – bine întrebuinţat – va fi aproape îndestulător pentru studierea cel puţin a unora din cele mai însemnate cestiuni ce sunt la ordinea zilei.
        Acum pentru întâia oară de la recunoaşterea independenţei, miniştrii vor administra singuri şi-şi vor putea concentra munca şi îngrijirile întru cercetarea relelor şi găsirea mijloacelor de îndreptare.
        Situaţiunea politică a ţărei e clară independinţa ne e recunoscută şi toate puterile mari vecine şi depărtate ne onorează cu încrederea şi simpatia lor deci e nu numai necesar, ci şi cu putinţă ca activitatea ce până acum era îndreptată aproape esclusiv pe tărâmul politic, să ia de ţintă îndeosebi rădicarea economică a ţărei.
        Mult, ca să nu zicem tot e de făcut pe acest tărâm.
        Agricultura noastră, aproape singura muncă ce ne aduce avere în ţară, lâncezeşte, pe de o parte din causă pentru că ne lipsesc capitalele trebuincioase şi se simte prea mult lipsa de braţe, iar pe de alta pentru că păstrăm cu prea multă statornicie metodele de muncă învechite ce ni s-au transmis de la strămoşi; pentru că nu am adoptat şi pare că n-avem să adoptăm curând cultura raţională şi productivă a statelor ce ne-au precedat progresul.
        Din aceste cause, care au de efect imediat şi fatal inferioritatea calitativă şi scumpetea produselor noastre, cerealele române nu pot ţine pept celor străine.
        Chiar în anii secetoşi în apus, când se simte o foarte mare trebuinţă de a importa mai mari cantităţi de cereale – chiar în asemenea ani, zicem, produsele române nu găsesc cumpărători fără preţuri scăzute care nu compensează îndestul munca, perderile anilor de rea recoltă şi capitalele depuse.
        Efectele acestei stări de lucruri le vedem şi le simţim cu toţii; ele prevestesc scăderea economică, care este mai întotdeauna începutul decăderii pentru popoare.
        Şi răul nu stă numai aici; el se întinde mult mai departe. Într-adevăr, noi nu numai nu esportăm, cu preţuri îndestulătoare produsele noastre, dar importăm chiar din ţările vecine făină şi diferite produse alimentare, care s-ar putea prea bine prepara la noi, dacă ne-am crea o sistemă economică înţeleaptă şi cumpănită astfel încât să corespundă scopului de a încuragia munca şi producerea naţională. Ece cea dentâi, cea mai însemnată şi cea mai gravă cestiune care ar trebui să fixeze   îndeosebi  atenţiunea guvernului în răstimpul vacanţei parlamentare, pentru ca, la sesiunea viitoare ordinară, să se poată discuta  în toată întregimea ei, şi pe basa onor studii serioase, sistema economică, ce trebuie   neapărat să adoptăm cât mai curând, pentru a negaranta un viitor economic cât se poate mai scutit de îngrijire.
        E sicur că drumurile de fer, trecând supt administraţiunea guvernului, se vor putea face şi nu ne îndoim că se vor face transportului produselor agricole condiţiuni mai avantajoase decât până acum, ceea ce le vor înlesni lupta pe pieţele străine; însă atâta nu va fi de ajuns şi de aceea stăruim a cere ca cestiunea să se studieze într-un mod general şi din toate puntele de vedere.
        În scop de a înlesni un asemenea studiu, revenim şi nu vom înceta de a reveni, asupra propunerii de a se numi pe lângă ministerul agriculturii, comerciului şi lucrărilor publice un Consiliu de Comerciu şi de industrie.
        Am mai zis-o şi o repetăm: vine un moment în care agricultura nu mai face un pas înainte, fără concursul industriei, fără desvoltarea industriei manufacturare alături cu dânsa.
        Această idee este întemeiată pe raţiune, care ne spune că un popor care la un moment dat nu poate face să intre şi industria manufactureră în activitatea sa economică, e incapabil de a face progrese în oricare altă ramură a acestei activităţi. Observaţiunea, esperienţa a venit să consacre pe deplin această conclusiune a cugetării, şi am fost fericiţi de a vedea în şedinţa de ieri a Camerei, în desbaterea asupra fabricei de zahăr de la Chitila, că preşedintele consiliului de miniştri, şi ministru al comerciului, agriculturei şi lucrărilor publice a susţinut, cu toată puterea prestigiului său, trebuinţa neapărată de a susţine rădicarea industriei manufacturare, ca mijloc de rădicare a industriei noastre agricole.
        De aceea am spus că consiliului ce se simte trebuinţă după noi, a se crea pe lângă ministeriul de comerciu, agricultură şi lucrări publice, trebuie să fie de agricultură şi de industrie în acelaşi timp. De aici înainte nu trebuie să mai despărţim un singur moment aceste două ramure ale activităţii economice, dacă voim să facem progrese reale.
        Scim că nu mai este posibil să sperăm de a se vota vreo lege pentru constituirea unui asemene consiliu, de acum până la închiderea sesiunii extraordinare. Să mai începem însă a încerca lucrări bune şi utile pentru ţară, şi într-un mod mai practic. Destul ba chiar prea multă lucrare legiuitoare; să mai facem şi ceva lucrare practică.
        Nu este trebuinţă neapărat de o lege pentru ca d. ministru al comerciului şi agriculturei să numească provizoriu un consiliu onorific de agricultură şi industrie, cu însărcinarea de a începe studierea cestiunilor atingătoare de aceste două ramure ale activităţii economice, şi cu pregătirea şi consilierea atât a proiectelor de legi speciale, menite a fi supuse Camerelor, cât şi a măsurilor ce s-ar putea lua de-a dreptul de guvern în virtutea legilor esistente, măsuri de la care noi mărturisim că aşteptăm mai mult chiar decât de la legi.
        O lege produce mai totdeauna ceea ce voiesce s-o facă să producă oamenii însărcinaţi cu aplicarea ei. Câte legi bune n-am văzut producând fructe rele, ba chiar şi adevărate suferinţe! Să devenim mai practici; aici începe rolul miniştrilor, Preşedintele consiliului, ce este în acelaşi timp şi ministru al comerciului, să dea esemplu făcând ceva pentru comerciu şi industrie, în cele şapte luni ce ne despart de viitoarea sesiune legiuitoare.


ROMANULU, BUCURESCI, 5/17 PRIARU 1880
      
      Ministerul care a corespuns mai puţin numelui şi menirei sale este negreşit ministerul comerciului şi al agriculturei. 
      Nici una singură mesură favorabilă propăşirei acestor doue ramure de activitate şi de înavuţire naţională nu s’au vedut pene acum luată de acel minister; el şi-a concentrat cu deosebire atenţiunea asupra lucrărilor publice şi, în acestă privinţă, ar fi nedrept de a tăgădui că s’au făcut însemnate progrese.
      Astădi avem drumuri de fer, avem o reţea de şosele care se întinde pe o care anu; deru nu e mai puţin adevărat că nu s’a dat o atenţiune cel puţin egală şi cestiunii de a mări cantitatea produselor de transportat pe acele căi de comunicaţiune.
      Despre agricultură am vorbit adesea în aceste coloane şi chiar în numerul precedinte am aretat midlocul cum - după părerea nostră – s’ar pute începe un studiu serios asupra procederilor prin care agricultura română s’ar pute rădica şi a ajunge la desvoltarea ce ne-apărat trebuie se aibe ca elementul de căpeteniă al înavuţirei naţionale.
      Pe lângă cele dise ne credem datori de a mai adauge că atenţiunea guvernului trebuie se fiă îndreptată îndeosebi şi asupra căutării midloacelor de a ieftini capitalele trebuincioase agriculturei.
      Fără capitale îndestulătoare şi ieftine va fi peste putinţă de-a întreprinde o reformă radicală în agricultură, - reformă care e foarte necesară, - nici a’i da desvoltarea ce neapărat trebuie să ie, pentru ca se ajungem a scoate din pămentul nostru tot venitul ce poate produce.
      Esemplul statelor străine pe care cu drept cuvent le invidiăm, şi ale căroa progrese răpedi ne isbesc chiar la prima vedere ne dă luminile ce ne trebuiesc în acestă privinţă.
      Pretutindeni capitalele s’au ieftenit prin înfiinţarea de bance rurale; însă sistema după care au fost organisate acele instituţiuni a diferit de la un Stat la altul după împrejurări, după condiţiunile locale care s’au putut adapta la acest scop printr’o procedere sau alta.
      Aşa deru cestiunea ce trebuie să preocupe pe ministrul agriculturei este aceea de a se sci care din sistemele întrebuinţate aiurea ar putea corespunde mai bine, în împrejurările în care ne aflăm noi, la scopul ieftenirei capitalelor trebuincioase agriculturei.
      S’au depus într’adever câteva proiecte din iniţiativă individuală pentru înfiinţarea de bance agricole: însă guvernului nu şi’a dis încă cuvîntului său. 
      Vacanţa parlamentară, care începe peste câteva dile şi va dura şepte luni îi dă timpul şi liniştea trebuinciosă pentru studiarea unei cestiuni atât de însemnate şi necesitatea ce simţim îi impune obligaţiunea imperioasă de a nu lăsa să treacă şi acest timp, fără a lua o otărîre şi a presinta Camerelor în sesiunea viitore, un proiect de lege pentru înfiinţarea bancei agricole.
      Trecem la comerciu. 
      În acestă privinţă cată se observăm un fenomen ce se produce la noi şi în contra căruia interesele naţionale ne impun să căutăm a provoca o reacţiune. 
      La noi, cu deosebire între Români, nu esistă tradiţiuni comerciale; fiă-care muncesce în vederea unei odihne viitoare şi, ajuns la o stare oarecare de prosperitate, părăsesce munca, părăsesce comerciul, spre a se odihni.
      Din această causă, mai toţi Românii care au îmbrăţişat şi îmbrăţişeză comerciul au fost siliţi se înceapă de la început; mai nici unul n’a putut profita de capitalul, de creditul ce i s’ar fi putut transmite de predecesori decă aceştia, în loc de a se retrage ei şi urmaşii lor, ar fi transmis acestora din urmă afacerile cu tradiţiunile făcute, cu creditul dobândit şi prin urmare ca o mai mare posibilitate de a urma operaţiunile pe o scară mai întinsă şi cu mai mulţi sorţi de succes. 
      Străinii, chiar cei stabiliţi între noi, n’au urmat astfel, şi de aceea vedem case comerciale străine mari şi avute, pe când comercianţii români, aci în ţara lor, sunt într’o posiţiune necontestabil inferioară.
      Astfel de urmări trebuiesc suprimate şi e de sperat că scoalele comerciale vor provoca încetul cu încetul o reacţiune, vor contribui puternic întru a da comerciului naţional acea stabilitate şi continuitate ce i-au lipsit pene acum şi astfel îi vor da puterea şi încrederea neapărat necesare progresului.
      Pe de altă parte, înfiinţarea Băncii de scompt şi de circulaţiune va aduce comerciului un nou element de progres, pe care alte mesuri ulterioare ce trebuie a se lua neapărat îl vor ajuta şi grăbi.
      Comercianţii din capitală au desvelit Camerii unele din relele de care sufere comerciul bucurescenu. Petiţiunea loru, care din nefericire nu s’a pututu discuta pene acum, cere un studiu amenunt şi serios, care va descoperi negreşit şi alte rele de cât cele espuse în ea.
      Aceasta e o altă cestiune, care trebuie să preocupe ministerul comerciului în timpul vacanţelor parlamentare, pentru ca la deschiderea sesiunii ordinare se i se poată da o soluţiune conformă necesităţii şi intereselor comerciului.
      Nu putem termina, fără a atrage din nou atenţiunea guvernului şi asupra esploatării minelor. 
      E nu numai materialmente, ci şi moralmente păgubitor ca o ţară, care posedă în sinul munţilor ei gisemente de metale preţiose în pămentulu ei, gisemente de cărbuni s aducă din alte ţri străine metalul trebuincios pentru baterea aşa disei monete naţionale şi cărbunii pentru alimentarea machinelor ce funcţionează la drumurile de fer şi la alte întreprinderi. 
      În această privinţă nu e necesar a stărui mult. Vom încheia dar dicend că necesitatea mănţinerii situaţiunii politice ce am sciutu a ne dobândi ne obligă a lucra răpede, pentru a ne rădica, şi în privinţa economică la înălţimea posiţiunii noastre politice.   
      Urmând astfel, vom pute deveni într’adevur Belgia Orientului şi vom păstra bună-voinţa Europei civilisate, care va fi fericită de a găsi totu-d-una în noi un element nu numai de ordine, ci şi de progres moral şi material.


