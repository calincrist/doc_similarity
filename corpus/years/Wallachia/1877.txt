ROMÂNIA LIBERĂ, BUCUREŞTI, 19 NOEMBRE 1877
      
      Plevna a cădut.
      Trăiască România liberă şi independentă. 
      Romăni, astăzi s’a pus ăntăia piatră la temelia neatărnării patriei, de braţele viteze ale voinicilor, noştri.
      Trăiască armata romănă!... fiă strigătul unanim de la o margine la alta a pămăntului romănesc.
      Fraţi romăni, uniţi-vă inimile în această zi mare; uitaţi pentru totdauna neînţelegerile trecutului. O nouă viaţă se deschide Romăniei. De la noi atărnă să o facem fericită.
      Chiămat în potriva Plevnei de interesele noastre şi ale aliaţilor noştri, poporul latin de la Dunăre a dovedit lumei întregi, că eroismul n’a perit din săngele romănesc.
      Griviţa şi Rahova, crăncena luptă din prejurul Plevnei în contra lui Osman-paşa, care se asverlise ca un leu cu o armată disperată asupra linielor noastre, vor spune viitorimei, cine este liniştitul plugar de la poalele Carpaţilor.
      Eroi din alte vremuri, viteji de ai lui Mihaiu şi Ştefan, voi trăiţi încă în urmaşii voştri.
      Cu arma într’o mănă, cu cartea într’alta, România liberă, tolerantă, pacinică dar teribilă în contra celor ce i-ar mai nesocoti drepturile, va sta în fruntea popoarelor din Orient.
      Viitorul nostru este mare. Să ne iubim şi să lucrăm laolaltă!
      Căderea Plevnei este evenimentul militar cel mai însemnat din Europa, de cănd oştile Ţarului au trecut Dunărea. La căderea ei, Romănii au luat o parte distinsă.
      Intraţi în luptă într’un moment de descuragiare pentru armata creştină, noi am îmbărbătat pe aliaţi cari se isbiseră de nişte obstacole neaşteptate. Aventul şi vitejia fraţilor noştri au ţinut în loc impetuositatea Osmanlîilor, şi au atras pe Marte în partea creştinilor.
      Astăzi se culege rodul intrării noastre în acţiune. 
      Dar acest rod căte lacrime a costat pe naţiune! De căţi scumpi fraţi nu este veduv căminul familiei romăneşti. O lacrimă pentru denşii astăzi, iar măine numele lor vor fi scrise în cartea neuitării, carte ce vecinic va sta deschisă pe altarul independinţei statului romăn.
      Dar în mijlocul lacrimelor pentru vitejii ce nu mai sunt; în faţa victoriei ce ni-a dat-o eroismul lor, suntem datori să aducem un omagiu marelui căpitan inimic, care a salvat onoarea Turciei.
      Osman-paşa a fost un om superior. El s’a împotrivit ca o stîncă puternică înaintărilor entusiaste ale Ruşilor; el a sdrobit din căte-va lovituri o mare parte din armata duşmană ţerei sale şi a băgat spaima în răndurile ei, în căt Europa uimită a recunoscut puterea de viaţă a Turciei şi începuse să creadă că campania creştinilor în contra semi-lunei este perdută; el a ţinut atătea luni în loc armatele inimice şi a dat ţării sale timpul de a se pregăti pentru o apărare serioasă, - şi în fine, chiar în momentul din urmă, cănd împresurat de forţe superioare, era constrăns să capituleze de foame, n’a voit să’şi dea sabia fără luptă. Osman-paşa a încercat o esire impetuoasă, a dat o bătăliă, crăncenă, s’a luptat ca un erou pentru ţara sa, şi numai rănit, cu armata sdrobită şi cu Plevna pătrunsă, s’a predat învingetorilor. 
      Osman-paşa şi-a împlinit ca un mare cetăţian, pănă în urmă datoria sa către patriă. El merită stima învingetorilor. 
      Aşteptănd amenuntele despre acest mare fapt de arme, «România  liberă» ia vesmăntul de serbătoare pentru această zi de mare izbăndă.
      Am voit resbelul, căci interese mari erau în legătură cu dânsul.
      Dar tocmai fiind-că l’am voit, inima noastră era încinsă de chinuitoare griji. Plevna ne apăsa pieptul. Ultimele  evenimente de la armata lui Ţarevici ne  pusese  pe gânduri, speranţele noastre se înfăşurau într’un văl gros de temeri.  
      Astăzi, Plevna cădută, greaua piatră este ridicată de pe pieptul nostru. România poate respira. 
      Actul, cei mai dificil al resbelulul este terminat. Armatele creştineeşi pot urmări mai repede scopul lor, căci forţele le sunt mărite.
      Mehemed-Ali este slab. Ţarevici şi Zimmerman vor ţinea cadrilaterul în respect, iar partea cea mai mare a armatei de vest va putea merge asupra Sofiei, şi de aci către Filipopoli şi Adrianopoli.
      În pace nu credem, acum.
      Să dea Dumnezeu ca noi să fim, amăgiţi, căci atunci am avea fericirea să primim mai curănd în triumf pe fraţii noştrii şi pe Domnul Ţerii, strălucitul lor căpitan. 
      Până vom avea această fericire, «Romănia liberă», în această zi măreaţă pentru istoria naţională, salută cu mândrie, armata română şi pe viteazul ei Căpitan.
      Trăiască poporul  românesc într’o patrie vecinic liberă şi independentă!   
      

ROMÂNIA LIBERĂ, BUCUREŞTI, 30 NOEMBRE 1877
      
      Câtă veselie, cât entusiasm făcu să isbucnească din pepturile Românilor vestea despre căderea Plevnei, a cărei resistenţă obstinată ne ţinuse atâta timp inima strânsă de nesiguranţă: numai cei ce vedură ieri capitala, în mantia ei de serbătoare şi mulţămire, numai aceia vor putea să-şi formeze o idee îndestulătoare.
      Partea însemnată ce armele române luară în această memorabilă luptă, alături cu aliaţii noştri creştini, şi vestea despre eroismul cu care ostaşii români puseră piept ca să îmbrâncească năvala tigrilor flămânzi, ce se aruncaseră desperaţi şi hotărîţi asupra întăririlor noastre, a turnat un balsam de alinare peste durerile pierderii atâtor scumpi şi bravi fraţi, a liniştit mult sufletele îngrijate de furtunoasa nestatornicie a soartei resboaielor. 
      Gloria, cu toată scumpătatea cu care trebuie s’o plătească naţiunile, va rămânea însă pentru tot-dauna un mijloc puternic de a încălzi sufletele de a le dispune spre fapte mari, de a le înbărbăta în vremuri de restrişte, şi noi fericim poporul care posedă acest nobil şi înalt sentiment, căci el este o dovadă vie despre puterea morală a acelui popor, despre tăria vieţii ce-l însufleţeşte, despre viitorul care-l aşteaptă.
      Dobândirea independenţii cu sacrificiul sângelui, va trece la posteritate ca cea mai scumpă moştenire, ce va ilustra paginele istorii noastre.
      M. S. Vodă, care, prin purtarea sa de ostaş viteaz, a bine-meritat de la ţară, dimpreună cu întreaga sa armiă, a avut cea mai fericită inspiraţiune, când a cugetat a decora piepturile eroilor cu o medalii anume pentru independenţă, care să perpetueze în familii suvenirea luptelor pentru dobândirea neatârnării statului român şi liberarea popoarelor martire, cari au gemut până acum sub călcâiul celui mai fieros despotism. 
      Ziua de 28 Noembre, împreună cu celelalte date strălucite ale campanii la care am luat parte, ne vor acorda onoarea, aşa de scump plătită, de a întrupa istoria noastră, din nenorocire atât de puţin considerată, atât de puţin cercetată, chiar de Europa cultă, cu istoria generală a celorlalte neamuri.
      Faptele de arme ale Românilor de azi vor dovedi Europii valoarea poporului latin de la Dunăre, şi-i vor da ocaziunea de a înţelege şi apreţia enormele sacrificii ce această naţiune a trebuit să’şi impuiă, torentele de sânge ce ea a versat, în timp de cinci secoli mai bine, ca să puiă stavilă îngrozitoarelor valuri de oarde fanatice ale semilunii, cari voiau să se reslăţească peste Europa şi să’i înăbuşească orice suflare de progres şi de libertate.
      Aproape singuri am ţinut în tot evul mediu şi până către începutul timpurilor moderne, gigantica cruciată în contra Turcii, ardend de dorinţa de a-şi întinde stăpânirea şi în Europa de occident.
      Cât am suferit! Cât am sacrificat! Avem un păment scump prin atâtea neperitoare aduceri aminte. Pămentul nostru este întărit cu osemintele părinţilor noştri; pămentul pe care se luptă acum fraţii noştri, a fost adesea frămentat cu sângele fiilor lui Trajan.
      Azi este dară ceasul bine venit, când trebui să «scuturăm pulverea dupe hrisoavele neamului românesc» şi să punem în vederea cititorilor, în locul de onoare al «României libere», câte-va şiruri de preţioase mărgăritare din acea salbă fără preţ, pe care N. Bălcescu, de înaltă şi neperitoare memoriă, anină, cu un sunet inspirat şi convins, de gâtul iubitei sale ţări.
      Este Istoria lui Mihaiu Vodă Viteazul, pe care am anunţat-o cu o adâncă mulţămire, şi care va vorbi acum:
      «'Vicleana cursă ce i-o întinsese tătarul, făcu pe Mihaiu a fi foarte neîncredetor către Turci şi a nu mai voi să trateze cu denşii; de aceea, când în aprilie, sultanul ei trămise doi ciauşi vorbindu-i de pace şi rugându-l a’l lăsa să treacă cu oştirile în Ungaria, el mai că nu voi a’i primi, ba încă, spre a’şi resbuna de ocara făcută de Tătarii ce ei călcase ţara, dete drumul la vro câţiva ostaşi ai sei, ca să treacă Dunărea şi să prindă pe Turci. 
      În luna lui Maiu (1596), 2,000 Români coprind Cladova, se întăresc într’ensa şi rescoală o parte mare din Bulgaria; tot atunci, 2,500 de haiduci români din ţara Românească, trecând Dunărea mai sus de Nicopole, pustiesc mai multe sate şi izbesc fără de veste cetatea numită Plovna pe Isc, mai la vale de Nicopole, prind pe beiul cetăţii ce venise de curend la Adrianopole cu femeea şi cu copiii lui, precum şi mulţi alţi Turci şi evrei însemnaţi, câştigă multă pradă şi pe urmă sfarmă oraşul. La întoarcere fură isbiţi de ianicerii şi Turcii din Nicopole, dar se bătură aşa de bine şi cu atâta îndemnânare, încât puţini vrăjmaşi scăpară şi ei se întoarseră biruitori cu prada lor în ţara Românească. »
      Fiă zis într’un ceas bun!
      Sunt dar, fără opt-spre-zece ani, trei veacuri de când Turcii încercaseră vitejia Românilor în dealurile Plevnii, poate chiar în aceleaşi locuri unde se ilustrară eroii de la 30 August.
      Dorobanţii au dovedit cu fraţii lor dinpreună că, pe lăngă cuca strămoşească, ei păstrează încă inima de vechiă bărbaţiă şi braţul de oţel al haiducului din acele vremuri.
      Să nu ne lăsăm însă ca mărimea isbăndii să ne ameţească. Cugetarea rece să fiă tot-d’auna cu noi.
      Acum, trebuiă să ne încordăm şi mai tare puterile, să ne agerim şi mai mult mintea, ca să nu părăsim calea care ne va conduce la dobândirea roadelor ce se cuvine a culege.
      A şti să învingem şi a şti să profităm de victoriă, sunt două lucruri cari aevea se cer a le avea unite, ca să putem eşi la resultate mulţămitoare.
      Camerele şi guvernul să caute a le combina: pacea nu poate fi departe.


ROMÂNIA LIBERĂ, BUCUREŞTI, 1 DECEMBRE 1877
      
      Lumea este nerăbdătoare de a cunoasce cât mai în grabă amănuntele luării Plevnei, şi cu drept cuvânt. Acest fapt militar, de atâta timp aşteptat, este cel mai însemnător din câte s’au săvârşit pe câmpul de resbel european.
      Cu toate acestea, de şi veştile sosesc cam încet, nu trebue să ne plângem în contra cartierului general. Cât va fi având de lucru în acest moment, înţeleg numai aceia cari cunosc ce va să zică un asemenea fapt de arme. Îngrijirea şi păzirea unei garnizoane aşa de numeroase; ocuparea unor posiţiuni strătegige, cari să formeze din Plevna un nou punct de reazim pentru operaţiunile viitoare; formarea planului de luptă mai departe şi alte multe îndatoriri, ce nu se pot neglige în campanii, absorb toată activitatea unui stat-major consciinţios.
      Să nu uităm că acum comandanţii caută să constate numerul învinşilor, materialul lor, morţii şi răniţii inimicului, precum şi al învingătorilor; să iea măsuri pentru îngroparea unora, pentru transportarea în ambulanţe a altora, pentru hrănirea celor vii, şi în fine să’şi formeze raporturile parţiale, din cari se va alcătui raportul general. Toate aceste lucrări cer timp şi ne îndatoresc a fi mai răbdători.
      Pe lângă acestea să nu pierdem din vedere, că linia telegrafică dintre Verbiţa şi Nicopoli a fost stricată şi că d’abia ieri, pe la 3'/2 dupe amiazi, a putut fi bine restabilită; că podul de peste Dunăre a fost rupt de valuri, astfel că primele sciri, privitoare la căderea Plevnei, au fost aduse de călăreţi la Nicopoli; de aci au fost transmise pe vase, la Turnu-Măgurele, de unde apoi au fost telegrafiate la Bucureşti. 
      Faptul de căpetenie îl cunoascem. 
      Suntem mândri că vitejii noştri au contribuit foarte mult la luarea acestei cetăţui, care a salvat onoarea Turciei.
      Artileria română de la Susurle, Opanez şi Bucova a oprit în loc impetuozitatea lui Osman-paşa şi l’a silit să se întoarcă în Plevna. Fără bravii noştri tunari, a căror agerime s’a distins în atâtea rânduri în acest cumplit resbel, armata din Plevna, triumfătoare la Gorni-Etropol, şi-ar fi deschis poate drumul către Vidin, unde ar fi format o nouă Plevnă, în legături cu forţele lui Mehemed-Ali.
      Ostaşii noştri au disputat cu isbendă trei redute Turcilor; ostaşii noştri au intrat cei d’intăi în Plevna spre a face cu neputinţă retragerea lui Osman-paşa.
      Încă atâtea fapte, ce le cunoascem, cari satisfac mult mândria noastră naţională şi cari ne dau dreptul la o însemnată parte din trofeele aflate, în Plevna.
      Domnitorul nostru a comendat armata, la a cărei isbendă au asistat cu o legitimă veseliă, Augustul Imperator al Rusielor şi fratele seu, Marele Duce Nicolae.
      Atâta ajunge pentru a ne îndestula mândria noastră, până când vor sosi amănuntele ce ne vor spune toate fasele luptei şi întregul său resultat. 
      În mesagiul Tronului, citit la deschiderea Corpurilor legiuitoare, se cuprindea o invitare însemnătoare. Coroana atrăgea atenţiunea ţerii legale asupra unei legi pentru ajutorarea familielor vitejilor morţi sau răniţi în luptă.
      Cu mare mulţămire, am vedut că guvernul s’a grăbit a presinta Corpurilor Legiuitoare două proiecte privitoare la acest ajutor: unul pentru înfiinţarea a patru orfelinate, pe circumscripţiunile militare, - şi altul pentru pensionarea infirmilor din causa de răniri grave în resbel şi a văduvelor şi copiilor celor morţi pe câmpul de resbel sau din causa acestor rane.
      Am dori acum să vedem camerele ocupându-se cât mai în grabă cu aceste proiecte şi dovedind bravilor, că ţara ştie să îngrijească de familiele celor ce şi-au dat viaţa pentru neatârnarea şi mărirea patriei. Mare măngăiere va aduce familielor, multă îmbărbătare va aduce oştenilor aceste legi.
      Această măngăiere, această îmbărbătare, sunt în drept să o aştepte fraţii noştri. Nu vom discuta azi aceste proiecte. Lucrarea d-lui Aurelian ni se pare foarte fericită. Îngrigirea orfanilor şi instrucţiunea profesională respund unei adevărate necesităţi. Legea propusă însă este prea laconică şi reservă multe cestiuni pentru regulamentul de administraţiune.
      Astfel nu se ştie, dacă cele patru orfelinate vor fi numai pentru băieţi, ori fiă-care va cuprinde câte doue secţiuni: una pentru băieţi, alta pentru fete. Afară de aceasta, articulul privitor la instrucţiune, în care se spune că înveţămîntul orfanilor se va compune din materiele cuprinse în programul şcoalelor primare, de noţiuni de agricultură, grădinărie şi industrie, ni se pare cam vag. Scim că asemini lucruri se hotăresc prin programe, dar totuşi am dori ca acest articlu să cuprindă lămurit principiul, că orfanii vor eşi din aceste şcoale cu câte o meseriă.
      Cât despre proiectul propus de d. I. Brătianu, am dori ca să fiă mai complet.
      Sunt părinţi al căror singur la bătrâneţe le era copilul, ce a murit pentru ţară. Nu li s’ar cuveni şi acestora un ajutor?
      Sunt o mulţime de dorobanţi cari au datorii către fisc, cari au învoieli cu proprietarii şi cu arendaşii, învoieli ce nu şi le au putut îndeplini, din causă că ţara i-a trămis pe câmpul de bătaiă, cari şi-au părăsit câmpul nelucrat şi-l vor găsi poate tot nelucrat. Nu se cuvine oare ca legea să vină cu nişte disposiţiuni uşurătoare pentru aceştia?
      N’ar fi oare drept să se dea  pămenturi soldaţilor cari  n’au?
       N’ar fi drept să se scutească de plata clăcii cei cari posed pămenturi dupe legea rurală?
      Iacă nişte întrebări, ce le recomandăm atenţiunii reprezentanţilor ţerii şi despre care va vorbi cu deameruntul, în numărul viitor, d. I. Negre.

           
ROMÂNIA LIBERĂ, BUCUREŞTI, 2 DECEMBRE 1877
      
      După fiecare biruinţă repurtată de oştile creştine, cuventul pace a circulat în toată lumea şi a produs o mulţumire generală, cel puţin momentan. Dorinţa universală de a se vedea cu o zi mai nainte subscriindu-se actul care va asigura liniştea Europii, se explică foarte uşor, când cugetă cineva la nenumeratele interese, unele mai importante decât altele, ce industria şi comerţul, prin progresul neîntrerupt al culturii, a înnodat între toate statele lumii. Această strânsă legătură de afaceri a sancţionat principiul solidarităţii  popoarelor, proclamat cu mult înainte de timpurile moderne, sub forme mai abstrase.
      De aci decurge atenţiunea neclintită ce vedem că fie-care naţiune manifestează pentru mişcările şi tendinţele celorlalte naţiuni. Astă-zi dar, naţiunea cu aspiraţiuni de viitor, trebue să se afle în ori-ce moment deşteaptă, ca să simtă la timp atingerea intereselor ei de ori-ce natură, şi să întâmpine pericolele, prin  mesuri înţelepte.
      După căderea Plevnei, sgomotul de pace s’a ivit, şi aleargă cu iuţeala fulgerului din oraş in oraş, astfel că acum va fi şi făcut ocolul pămentului.   
      Basat pe puternica consideraţiune a stăvilii ce pune intereselor tutor statelor un rezbel care se prelungesce, şi autorizat de faptul îngrozitoarei puteri de destrucţiune ce  uneltele  desăverşite  ale  rezboaielor de azi  fac  într’un  timp  foarte scurt,  ziarul nostru a esprimat  adesea convincţiunea, că crisa Orientului va  păşi iute spre faza ei finală. 
      Cu toată repeziciunea relativă a evenimentelor după teatrul luptei,  mărturim totuşi ca am fost înşelaţi în prevedirile noastre, din causa lipsei de date sigure asupra puterilor ce hotărâseră a se ciocni. Resbelul a durat peste aşteptările tutulor, şi poate va avea ăncă destule zile, ca să atingă marginea pacienţei cabinetelor  europene.
      Trei însemnate feţe am putea să numerăm că a luat până azi rezbelul din Orient.
      De la declaraţiunea rezbelului şi până la izbirea armatelor creştine, în Asia, de Kars, şi în Europa, de Plevna, constituiă primul period al luptei, în care armele ruse merseră victorioase, trecend cu o repeziciune de necrezut Balcanii, ameninţând pe Turci cu o sdrobire desăverşită, şi făcend pe lume să creadă că Rusia,  preparată în timp de doue-zeci de ani, a căzut asupra unui «stat putred» cu toată forţa ei colosală, şi că victoria completă nu va cere de cât timpul cât va trebui armelor imperiale ca să străbată calea la Constantinopol, in marş triumfal.
      În acest restimp, toate puterile se îngrijaseră serios de mărirea ce arătase Rusia, şi Anglia  regreta  că  n’a   pus  mai  multă bună-voinţă la  încheierea protocolului, care ar fi asigurat creştinilor drepturile  în atâtea renduri reclamate Porţii.
      Lucrurile înse se schimbară iute. 
      Deodată, Turcia, desceptată ca dintr’un somn adânc, ameninţată fiind în esistenţa ei chiar, gasesce ca prin minune, bani, oameni şi mijloace ingenioase de apărare. Armia creştină fu ţinută în eşec, şi după puţin timp soarta se întoarse în contră-i.
      Atunci se vedu că Rusia nu’şi făcuse de la început calculele prusienesce, şi ea fu silită să revizuească planul campaniei, să caute a se întări serios şi a forţa victoria cu ori-ce preţ, căci din acel moment numai era vorba de reformele creştinilor din Bulgaria şi de salutea popoarelor apăsate de sclavia osmanlîului, ci de onoarea armelor sale. 
      La începutul acestei a doua fase, noi furăm chiămaţi şi îndatoraţi a intra în luptă.
      Respundend la timp cu ajutorul nostru, când am credut că resbelul putea fi tîrît în ţară, după însemnatele pierderi ce aliaţii noştri încercaseră la Plevna, noi am procurat ocasiunea favorabilă imperiului rus de a se fortifica şi de a reîncepe campania după o nouă tactică, şi cu forţele ce din capul locului ar fi trebuit repezite în contra Turciei.
      O dată pe câmpul luptei, Românii îşi împliniră datoria cu vitejiă şi pricepere. Ţara s’a arătat demnă de înalta şi dificila situaţiune ce împrejurările ei creaseră, şi de acesta pacea trebuiă să ţină seamă.
      Căderea Karsului şi capitularea Plevnei formează actul al treilea al sângeroasei drame... şi dorim din suflet ca ea să se încheiă aci, şi să avem cât de curend fericirea de a vedea România, în virtutea sacrificiilor ce a făcut, ridicată la rangul statelor independente europene, şi asigurată în esistenţa ei, ca să’şi  poată vindeca ranele glorioase, ca să apuce din nou şi cu puteri înzecite calea liniştită a progresului şi a prosperităţii ei materiale. 
      Ceea ce ne produce însă o legitimă îngrijire, sunt dificultăţile ce va cauza alegerea modului în care negocierile trebue să înceapă, căci asupra acestui punt opiniunile cabinetelor de pe acum se arată împărţite. 
      Congres european, sau pace separată între puterile beligerante?
      Aci e prima punte spinoasă.
      În ori-ce caz, guvernul ar trebui să’şi aducă acum aminte de aforisma politică a strămoşilor noştri: «para bellum, si vis pacem».
      Găteşte-te de luptă, dacă doreşti pacea.
      Când arma a luat asupra’i rolul deslegării cestiunii Orientului, iarăşi arma, şi numai ea, poate să impue şi să hotărască.
      Toate succesele depind de a face lucrurile la timp. 


ROMÂNIA LIBERĂ, BUCUREŞTI, 3 DECEMBRE 1877
      
      Maiestatea Sa Imperatorul Alexandru va sosi, luni, în capitală.
      Bună-voinţa şi iubirea, ce Marele Autocrat al Rusielor ne-a arătat în aceste vremuri grele, ne impun datorinţe, pe cari nu ne îndoim că Românii vor sci să le împlinească.
      Celui-a care, astă-vară, a putut constata progresele făcute de un popor liber, Celui-a care a asistat la luptele susţinute de ostaşii noştri şi a recunoscut solemn vitejia Românilor, Celui-a care ne-a dat Augustul cuvent de sprijin şi n’a încetat de a manifesta o afecţiune onorătoare pentru trupele noastre, Celui-a care poartă cu mândriă pe pieptul său insignele bravurei române, se cuvine ca cetăţenii capitalei şi Românii din toate părţile să’I arate că poporul liber de la Dunăre scie să fiă recunoscător către cei ce’I voiesc binele.
      Siguri că cetăţenii vor arăta Marelui Suveran, care ne-a întins o mână amicală, că România, viteasă pe câmpul de resbel, scie să iubească, noi avem multă speranţă că Imperatorul Alexandru va duce în Rusia cele mai frumoase suveniri despre ţara noastră şi că, cunoscând acum bine aspiraţiunile poporului român şi virtuţile sale militare şi civice, el va sta totdauna în ajutor.
      România are multe lucruri de revendicat şi nu numai de Turci. Ne place a spera că Maiestatea Sa Augustul nostru aliat va fi cel d'ăntăiu care să ne înlesnească a intra în graniţele noastre străvechi, formând un stat liber şi neatârnat. 
      Astfel, numele Marelui Ţar ar remânea pentru vecie neşters din inima poporului român. 
      
      Dacă am încerca să facem bilanţul lucrărilor corpurilor legiuitoare, de la convocarea lor şi până astăzi, n’am cam avea ce să zicem spre lauda activităţii lor. 
      S’a cheltuit - cu greu renunţă deputatul la diurna sa -, s’a cheltuit o sumă relativ mare, fără ca ţara, în aceste vremuri grele, când valoarea banului este foarte scumpă, să aibă în schimb nişte lucrări corespundetoare. 
      Şi în ultimă analisă, cine este care plăteşte pentru toţi? Nu este îndoială că acest plătitor general este tot bietul ţăran, ale cărui frumoase calităţi le lăudăm, dar pentru bunul trai al său mai nimic nu facem. 
      În statele lipsite de industrie, cum este al nostru, şi a căror avuţie stă în productele pământului, cela care lucrează pământul este elementul ce întreţine viaţa statului.
      Astfel fiind lucrurile, ar trebui ca corpurile legiuitoare să cugete cu seriositate la soarta plugarului şi să iea măsuri sănătoase pentru îmbunătăţirea traiului său. 
      Noi toţi trăim în socoteala muncitorului de pământ, aproape singura putere de producţiune din ţeara noastră. Şi-apoi, când nevoile cad pe ţeară, când împrejurările ne silesc a ridica armele spre a apăra proprietatea individuală şi proprietatea naţională, tot pe bietul ţeran îl chemăm la luptă şi-i cerem sacrificiul vieţei, după ce ne-a hrănit atâta vreme cu sudorile braţelor sale. 
      Este timpul să ne îngrijim cu multă socoteală de starea acestui element, care ne-a păstrat limba şi obiceiurile româneşti, care ne hrănesce cu munca sa şi ne apără cu o vitejie uimitoare.
      Iacă o însemnată cestiune, care se impune legiuitorilor noştri.
      Noue ne pare rău când îi vedem aşa de puţin porniţi spre muncă şi lăsând să treacă vremea, fără a se ocupa măcar de proiectele aduse de guvern pentru ajutoarea familielor celor morţi sau răniţi în resbel. 
      Grăbiţi-vă dar, mandatari ai naţiunei, spre a dovedi fraţilor noştri din luptă că întreg gândul vostru este la denşii; spre a dovedi lumei că vigoarea desfăşurată de oştenii noştri pe câmpul de bătaiă, este egală cu activitatea bine chibzuită a legislatorilor ţării.



﻿TIMPUL, 8 DECEMBRIE 1877
 
  „Ţara întreagă cunoaşte curatul izvor al reprezentaţiunii sale de astăzi", începe „Românul" şi apoi arată după ce chip şi asemănare sunt Adunările şi cum nici „reacţiunea" nu prea cutează să zică că ele nu sunt sincera şi fidela espresiune a naţiunii. Le-am zice noi pe nume şi încă ceva pe deasupra dacă ar fi vremea vreme şi ţara pe pace. Daca tăcem, nu de răul şi frica radicalilor tăcem.
  După aceea arată cum conservatorii au combătut războiul ofensiv şi au crezut că şi Camerele or fi contra lui, şi cum s-au înşelat, căci naţiunea, mai ales cea oacheşă de tot, reprezentată de d. Fundescu, au fost pentru război până în pânzele albe.
  Un singur lucru uită „Românul". Naţiunea, care urmează totdeauna porunca Domnului ei, precum se şi cade, şi înconjură steagul ţării, oriunde va fi dus, acea naţiune nu stă din gardiştii de Bucureşti, cari fac copilării şi parade aici pe loc şi la căldură, ci din ţăranii de la munte şi de la şesuri. Arate-ni-se în Camerele „liberale" un singur ţăran care să vorbească în numele satelor şi să zică ,,da, românul vrea să facă război cu turcii". Ziarul radical vine însă cu vecinica minciună în gură: reprezentanţii naţiunii vor războiul. Spună mai bine dreptul şi verde : reprezentanţii oraşelor, ş-atunci vom şti cu cine avem a face. Ş-atunci am sta la vorbă şi am arăta în ce mod s-au fabricat reprezentanţii oraşelor de societatea de esploatare a roşilor şi cum M. Sa, dorind ca la vremi de turburare de dinafară să aibă linişte înlăuntru, i-a chemat pe d-lor la putere, care c-o zi înainte s-adunau la Mazar-Paşa, răsturnau domnia şi voiau să dea ajutor turcului în contra Rusiei. Ţăranul zice azi ca şi înainte de trei sute de ani: Vodă au poruncit, să trăiască Vodă !
  Va fi ştiind Măria Sa cum, unde şi pentru ce ne duce. El nu mai cercetează şi urmează unde-l cheamă steagul ţării şi Domnul. Aceasta-i naţiunea despre care radicalii să dovedească că, daca le-ar fi spus verde ce vor d-lor, ar fi zis : Da, voim şi noi.
  Pe cine vrea ,,Românul" să înşale cu reprezentaţiunea naţiunii adunată în fabrica de palavre din Dealul Mitropoliei ? Pe noi desigur că nu ne poate.


TIMPUL, 10 DECEMBRIE 1877
 
  Multe am avut de zis când ai noştri au trecut Dunărea şi cu grijă am întrebat de tocmele de zapis şi chezăşie, ca Stan păţitul, care nu crede cu una cu două câte i se spun, ci vrea să aibă iscălitură la mână, ca să poată apoi să se judece răzăşeşte până-n pânzele albe când ar fi să aibă gâlceavă cu boierii cei mari, că până la împăratul rabzi încăieratul având înscris, dar încă fără dânsul.
  Dar de s-a putut, de nu s-a putut, e altă întrebare; numai noi ştiam vorba ceea : „La tocmeală duşmăneşte, dar la plată frăţeşte" şi o ţineam una şi bună cu zapisul nostru. Cu toată cinstea ce ni se făcea, noi ne făceam că nu pricepem şi iar mai aduceam vorba la înscris. De s-a făcut, de nu, guvernul ştie şi treaba lui e.
  La vreme de pace vom mai avea noi o vorbă de vorbit împreună şi socoteli de descurcat şi multe de pus la cale, nu de alta decât de dragoste pentru d-nii din Dealul Mitropoliei, că nu le-i asta întâi şi n-am voi să-i trecem poliţă la nimeni, ci tot pe seama noastră să rămâie.
  Azi însă le punem toate la o parte şi mulţămim lui Dumnezeu că vedem pe M. S. vesel şi sănătos în mijlocul nostru şi că-l putem întimpina cu „Bun sositul între noi!".
  Căci cât despre partea M. Sale, netăgăduit este şi va fi că ce-a stat în putinţa unui om cu bine şi cu noroc au împlinit. Cel nevoiaş, norocul lui când nu întâlneşte duşmani în drum;
iar cel voinic, norocul duşmanilor că nu-l întâlnesc pre el. Şi n-au avut acest noroc duşmanii, căci odată lucrul hotărât, nu mai încăpea multă vorbă şi viteaza noastră oştire, cu minte de bătrân, putere de tânăr şi îndrăzneală de nebun, au trecut Dunărea şi s-au aşezat zid, unde era primejdia mai mare şi mai multă laudă de câştigat. Căci n-au întrebat câţi duşmani sunt, ci unde sunt şi la vreme de mare cumpănă au aruncat sabia ei într-o parte. Decât un an corb, mai bine o zi şoim ! şi-au zis voinicii, şi unde trebuia vitejie, cu vitejie, unde trebuia bună chibzuială, cu chibzuială s-au purtat. Datoria lor au împlinit-o cu strălucire şi nu dorim decât ca tot aşa să rămâie.
  Nu dar din mândrie deşartă, nici pentru ochii vecinilor lăudăm pe-ai noştri, căci nimeni nu trăieşte în lume numai pentru ca vecinul să aibă părere bună despre dânsul.
  Creadă vecinii ce-or pofti, numai să ne ştim noi că suntem în toată virtutea şi că avem ce ne trebuie. Căci soarta armelor este-n mâinele lui Dumnezeu şi, daca s-au îndurat să răsplătească duşmanului relele ce le-am suferit în trecut, nu trebuie să ne mândrim mult, ci să ne bucurăm în liniştea sufletului c-au ieşit gâlceava la capăt bun pentru noi şi s-avem nădejde
că în curând vom avea pace, căci „pace preste pace" zice Domnul prin Isaia prorocul, şi cine cunoaşte ce dar are ea cu nimeni nu se sfădeşte.


TIMPUL, 11 DECEMBRIE 1877
 
  Drumurile s-au troienit şi comunicaţia telegrafică pare întreruptă, nici o ştire din străinătate nu vine să ne lumineze asupra situaţiei, tocmai acuma când toate celea par a atârna de-un fir a păr. Câmpiile albe se-ntind împrejurul Bucureştilor şi se pierd în zarea despre miazănoapte, unde a plecat împăratul Rusiei, în zarea despre miazăzi, unde stau oştirile noastre; spre răsărit şi spre apus, unde se cumpănesc sorţile Europei. În această izolare în care ne
pune bătrâna iarnă, aceiaşi pe vremea craiului Decebal, când ţăranul dacic, îmbrăcat în cojoc miţos, trecea Dunărea-ngheţată, aceeaşi astăzi, când Vodă ţine Dunărea cu oştirile româneşti, în această izolare ne apasă mai cu greu gândirea la ce rău loc ne-au aşezat Traian împăratul pe această muchie de lume, la cest vad de popoare carile ne privesc pe noi numai ca pe un fel de gard pe deasupra căruia se ceartă.
  Dar de am fi noi măcar oameni ca oamenii, de-am fi ştiut să ne îngrădim, încât să nu poată juca nimeni pe stăpânul în casa noastră, de-am fi rămas atât de esclusivişti precum erau părinţii noştri, tot ar fi fost cum ar fi fost şi tot o mai puteam duce cu bine de pe o zi pe alta.
  Dar aşa ne-am dezgrădit, făcând drum lung unei civilizaţii pripite, unei pospăieli apusene care, în schimbul păturilor bogate ale brazdei noastre, ne împle cu trebuinţe de cari n-am fi avut trebuinţă; prin legiuiri de un caracter cosmopolit pe cari liberali obicinuesc a le numi „tot ce e românesc", am făcut din ţara noastră o nouă Americă, în care se grămădeşte superfluenţa populaţiilor apusene, cărora le convine foarte bine teoria de ,,om şi om" de egalitate, libertate şi fraternitate pe socoteala noastră.
  Nevoind sau neputând cunoaşte că orice stat are nevoie de clase puternice, am ridicat din temelie toate puterile vechi ale ţării, fără a socoti că o casă veche de piatră, dar cam strâmtă, e totuşi mai bună pentru vreme de iarnă şi pentru nevoi de cât un palat de ... hârtie franţuzească. Noi am făcut în statul nostru ceea ce se face în şcolile noastre. Învăţători cari nu ştiu nici a scrie bine dau în mâna copiilor cărţi scrise într-o limbă pe cari ei n-o înţeleg şi-i pun să înveţe filă cu filă lucruri pe cari ei nu şi le pot închipui, încât, când băieţii au ajuns la capăt cu învăţătura, rămân cu capul plin de cuvinte al căror înţeles nu l-au ştiut niciodată şi, neputându-se folosi nici într-un fel de acele cunoştinţe moarte şi fără de preţ, rămân cu zilele încurcate şi tăind cânilor frunză, până ce, prin intrigi şi umiliri cari dărâmă şi restul de caracter ce le mai rămăsese dat de la natură, ajung persoane publice spre a continua asupra generaţiei viitoare sistemul vechi de stricare a minţii şi a inimei.
  Astfel demagogii noştri crescuţi în străinătate, văzând nevoile poporului nostru, l-au învăţat pe de rost cuvinte deşerte şi c-un înţeles negativ numai, socotind că prin cuvinte se întemeiază binele unui popor.
Numai pe cele mântuitoare : „munca" şi „economia" întru ale lor şi ale statului nu l-au învăţat pe popor niciodată.
  Astfel ţăranul dacic, care trecea în cojoc miţos Dunărea-ngheţată în vremea craiului Decebal, avea mai multă perspectivă de viitor pentru limba şi obiceiurile lui şi pentru felul lui de a fi decât ţăranul lui Vodă Carol, care se reântoarce la vatra sa şi nu mai găseşte nimic din felul lui de a fi, ci numai aşezăminte franţuzeşti, negoţ jidovesc, industrie austriecească, limbă păsărească şi liberali cari nu muncesc nimic şi trăiesc din esploatarea ideilor politice.
  Dac-am fi la loc bun, ca Spania sau Anglia, ne-am bate-n capete şi tot vechile năravuri româneşti ar pluti deasupra ca untdelemnul pe apă. Dar, pe acest vad de popoară, din cearta noastră numai duşmanul câştigă.


TIMPUL, 30 DECEMBRIE 1877
 
  Au sosit în Bucureşti dorobanţii de pe câmpul de război. Aceşti eroi, cu care gazetele radicale se laudă atâta, sunt, mulţumită guvernului, goi şi bolnavi. Mantalele lor sunt bucăţi, iar sub manta cămaşa pe piele, şi nici cojoc, nici flanelă, nici nimic. Încălţaţi sunt tot atât de rău, unul c-un papuc ş-o opincă, altul c-o bucată de manta înfăşurată împrejurul piciorului, toţi într-o stare de plâns, într-o stare care te revoltă în adâncul inimei.
  O spunem de mai nainte, nici o scuză, nici o justificare, nici o esplicaţie nu ne poate mulţămi faţă cu această mizerie vădită şi strigătoare la cer. Canibali au fost acei ce i-au trimis iarna la război în asemenea stare? Nu mai întrebăm de au fost români sau nu. Suntem de mai nainte siguri că numai români n-au putut fi aceia cari i-au trimis pe ţăranii noştri în asemenea stare în Bulgaria. Dar am fi putut crede ca să fie cel puţin oameni. Turcii, despre cari se zicea că mor de foame şi de frig, au sosit la Bucureşti mai bine îmbrăcaţi şi mai îngrijiţi decât soldaţii noştri. Ruşii cari pleacă la câmpul de luptă sunt toţi îmbrăcaţi bine, cu cojoc şi cu manta sănătoasă, şi bine încălţaţi; la ai noştri îmbrăcămintea e curat ironia unor haine, e goliciunea parafrazată. Şi astfel au petrecut aceste victime ale radicaliei, ca să nu zicem un cuvânt mai rău, în zăpadă şi în ger, nemâncaţi, neîmbrăcaţi, decimaţi mult mai mult de frig şi de lipsă decât de gloanţele duşmanului. Nu sunt în toate limbile omeneşti la un loc epitete îndestul de tari pentru a înfiera uşurinţa şi nelegiuirea cu care stârpiturile ce stăpânesc această ţară tratează cea din urmă, unica clasă pozitivă a României, pe acel ţăran care muncind dă o valoare pământului, plătind dări hrăneşte pe aceşti mizerabili, vărsându-şi sângele onorează această ţară. Şi pe când aceşti cumularzi netrebnici, această neagră masă de grecotei ignoranţi, această plebe franţuzită, aceste lepădături ale pământului, această lepră a lumii şi culmea a tot ce e mai rău, mai mincinos şi mai laş pe faţa întregului univers face politică şi fanfaronadă prin gazete şi se gerează de reprezentanţii unei naţii ai cărei fii aceste stârpituri nu sunt şi nu pot fi, tot pe atuncea soldatul nostru umblă gol şi desculţ, flămând şi bolnav pe câmpiile Bulgariei, îi degeră mâni şi picioare, de cad putrede de pe trupul viu al omului şi, veniţi înapoi în ţară, cad pe drumuri în ţara lor proprie de frig şi de hrană rea. Şi tot în această vreme vezi greci obraznici în mijlocul Bucureştilor refuzând de a-i primi în cartier. Am ajuns cu teoria de ,,om şi om" aşa de departe încât fiece grecotei, fiece veni-tură, fiece bulgăroi e mai om în această ţară decât acel ce-şi varsă sângele pentru ea. Scuzabil n-au fost acest război, dar esplicabil putea să devie purtat în condiţii normale, dar în modul în care s-au purtat, cu oameni goi şi flămânzi, au fost o adevărată crimă, un omor de oameni prin foame şi frig.
  Consistă această ţară din călăi şi din victime?




﻿ROMÂNUL, BUCUREŞTI, 30 BRUMARU/12 UNDREA 1877
      
      Telegramele publicate ieri şi cele ce comunicăm publicului mai la vale, atâta cele din sorginte rusă cât şi cele trămise de Români şi de unii corespondinţi străini, se completează unele pe altele,  ş'aretă  astfel vitejia, eroismul, cu care au luptat câte trei armatele.
      „Atacul dat de întreaga armată a lui Osman, zice marele duce Nicolae, a fost făcut cu vitejie desperată. O parte din trupele turceşti a pătruns chiar în şanţurile noastre şi 'n baterii.”
      Imperatorele Ruscioru, care a dovedit că ştie să preţuiască vitejia oriunde o găseşte, încunună eroismul marelui Osman, redându-i sabia.
      Vigoarea şi eroismul armatei ruseşti, cunoscute de toată Europa în luptele ei cele vechi, se văzură şi-acum la luarea acestui al doilea Gibraltar.
      „Toate silinţele inamicului, adaugă marele duce, pentru a rupe linia gre-nadirilor noştri, au rămas zădărnicite."
      Telegrama din Poradim, ce o publicarăm ieri în capul ziarului, provine de la un bărbat străin, şi care prin urmare nu poate fi bănuit de cea mai  mică parţialitate.
      Ea constată, cum văzurăm, vitejia câtor trei armate.
      „Lupta a ţinut 8 ore.
      „Osman a făcut atacul cu toate forţele sale. A atacata poziţiunile de la Sud ale lui Scobeleff, diviziunile generalului Daniloff, între Metropol şi Dolny-Dubnic, reduta galbenă a generalului Katalei, poziţiunile de la Nord şi Opanez ale Românilor.”
      Corespondinţa Agenţiei Havas zice:
      „Turcii pătrunseră şi ocupară reduta. (Gorny-Etropol) Atunci bateriile române de la Opanez şi de la Bukova începură un foc violent contra lui Osman. În acelaşi timp trupele române din Griviţa şi cele ruse de la Sud pătrunseră in oraş şi apoi atacară din nou pe Osman, care lupta se  străbată   liniile spre Vidin.”
      Aceste ştiri sunt de ajuns  pentru a constata vitejia câtor trei armatele şi a face ca lumea s'aplaude cu atât mai mult pe învingători cu cât mai mare a fost vitejia învinşilor.
      În ceia ce priveşte vitejia Românilor, nu vom mai aminti astăzi aci decât faptul că „simţind mişcările Turcilor, s-atu aruncat ei asupra poziţiunilor  inamicului, au luat cu asalt trei redute, au învins prin impetuozitatea românească vigoarea Turcilor, ş'au intrat în fine în Plevna, având şi fericirea de-a avea prea puţini răniţi.”
      În faţa unor asemeni acte, nu ne ieste iertat pentru astăzi decât să salutăm din nou cu respect triumful oştirilor aliate şi pe căpitanii lor, şi să sperăm că această mare victorie va produce în curând pacea pentru binele Europei întregi, şi dreptatea pentru popoarele din Orient care atât au suferit.
      Această speranţă începe deja să ne-o dea ştirea că, peste trei zile, Maiestatea Sa Imperatorele Rusielor va pleca la St. Petersburg.
      Ne-o dă asemenea şi liniile de mai la vale ale ziarului Times şi, pe lângă toate acestea, trebuinţa ce are comerţul şi industria Europei întregi: să se facă dreptate pentru ca să se facă şi pacea.
      Un corespondinte al unuia din cele mai însemnate ziare din Londra ne comunică câte-va părţi din ultima-i corespondenţă, în care dă samă despre o vizită făcută la poziţiune dimprejurul Plevnei. El  constată inteligenţa cu care au fost conduse lucrările de apărare şi întărire ale Românilor. Nu ne îndoim dară că cititorii noştri vor vedea cu deosebită plăcere această corespondinţă.
      Publicăm mai la vale proiectul de lege pentru înfiinţarea de bănci agricole şi espunerea de motive ce îl însoţeşte, şi care a fost supusă Camerei zilele acestea din iniţiativa d-lui P. Buescu şi altor domni deputaţi.
      Trebuinţa acestor instituţiuni fiind din cele mai viu simţite, pentru clasa cea mal producătoare a ţării, ne grăbim a publica acesta proiect, pentru ca fie-care să-l poată studia, şi a-i aduce îndreptările de cari s'ar simţi nevoie.
      

ROMANULU, BUCUREŞTI, 1/13 UNDREA 1877.
      
      Relaţiunile oficiale sau particulare despre bătălia de la Plevna n'au sosit încă nici pân'acum.
      Pentru ca să putem găsi, cât prin putinţă mai apropiat de adevăr, partea ce a luat armata română la acest mare fapt de arme, făcurăm ieri, în primul nostru Bucureşti,o dare de seamă, culeasă după osebitele ştiri telegrafice sosite şi publicate deja.
      O telegramă sosită ieri seară din Bogot, pe care o publicăm mai la vale, confirmă relaţiunea dată de noi ieri, şi chiar în acea parte însemnată pentru onoarea armatei noastre ş'a comandanţilor ei, ca noi cei dintâi începurăm atacul. Ece cum începe telegrama din Bogot.
      „Românii au fost cei dintâi cari au văzut mişcările Turcilor şi ei au luat mai de la început cele trei redute turceşti.
      „După acest prim succes, ei au întors bateriele lor de la Opanez contra puterilor lui Osman, pe cari le-au luata în şarpă, până ce diviziunea a doua de la Griviţa şi trupele generalului Scobeleff putură să pătrundă în oraş şi să le atace pe la spate.
      Acest singur fapt, ce-l cunoaştem pân'acum, este d'ajuns prin el însuşi ca să confirme votul Parlamentului: că armata română şi Înaltul ei Comandant au bine meritat de la Patrie.
      Monitorul, care ne sosi ceva mai târziu astăzi, publică o mică relaţiune despre memorabilele fapte de la 28 Noembre.
      Ea neschimbând nimic din cele ce ziserăm şi ieri şi astăzi, ne mărginim în a reproduce mai la vale oficiala relaţiune.
      În urma acestor glorioase izbânzi ale armatelor române, ce făcură iluştrii bărbaţi de Stat şi protivnici a tot ce se făcu pân'acum?
      Toţi cei cari au salutat cu bucurie şi cu mândrie triumfurile armatei române; toţi cei cari au citit dezbaterile din Cameră şi din Senat, cu ocaziunea adresei, şi-au zis negreşit că protivnicii guvernului au recunoscut în fine ş'au declarat că buna, înţeleaptă şi'n adevăr patriotică a fost calea pe care a mers naţiunea şi guvernul ei.
      Din nenorocire ei a făcut contrariul. După luarea Plevnei, atacurile au început şi mai cu înverşunare. Eroul Osman-paşa a capitulat; eroii de la Pressa şi de la Timpul bombardează, cu o furie crescentă, guvern şi naţiune.
      Ziua de 29 Noembre bărbaţii de Stat de la Pressa o consacră în a cere darea în judecată a colonelilor Angelescu, Slaniceanu, Voinescu şi a generalului Cernat.
      În ziua de 30,  după ce  anunţă căderea Plevnei, ei consacra primele 4 coloane ale Pressei pentru a spune, naţiunii şi Europei, că d-nii Carp şi Boerescu reprezintă   „patriotismul luminat şi prevăzător, curagiul civic, pus în serviţiul unei cauze naţionale, şi că opoziţiunea din Senat a bine meritat de Patrie”.
       În fine, în ziua de astăzi, 1 Decembre, se ocupă de bandele de tâlhari din telegrama d-lui Catargi, şi numai de dânsele.
      Publicul a văzut că noi profităm şi d'această mare şi naţională  biruinţa pentru a curma lupta. Nici un cuvânt nu ziserăm, în aceste zile de glorie şi mărire naţională, contra celor ce stăruiesc cu sete d'a combate chiar naţiunea, cu speranţa ca vor cădea ceva sburături şi pe capul guvernului.
      Pe când toţi străinii aplaudă şi salută cu respect faptele Românilor; pe când ziarele engleze, ruseşti şi germane recunosc că România ş'a luat astăzi prin ea însăşi locul ei în concertul european; pe când însuşi Le Messager de Vienne, de la 7 Decembre, lasă să i-se scrie din Roma următoarele:
      „Noi nu suntem nicidecum nesimţitori la dovezile de vitejie pe cari le dă juna naţiune română. Din contra, suntem mândri, cum are drept să fie oricine, de tot ce face onoa-rea şi gloria membrilor familiei sale. Nimic nu putea asicura mai bine în consiliile Europei triumful independinţei României."
      Iluştrii patrioţi din opoziţiune declară că ei au bine-meritat de la Patrie, pentru că s'au opus la tot ce s'a făcut până acum.
      Vom discuta şi vom lupta, fiindcă sfadă şi luptă caută cu lumânarea.


ROMANULU, BUCURESCI, 2/14 UNDREA 1877
      
      Un om se află pe culmea unui munte. Cerul e senin, şi dulcele raze ale soarelui îl inundă şi îl înveselesc. Jos, supt picioarele lui, vede nouri groşi şi negrii. El trebuie să se coboare, dara e natural să  întârzie pe câtă mai poate îndeplinirea acestei datorii.
      În această posiţiune ne aflăm şi noi, din seara de 28 Noembre. Naţiunea este în lumina de pe culmele unde s'a suit cu armata ei. Greu dar, foarte greu ne vine să ne coborâm în întunericul unde stau potrivnicii noştri politici, spre a aduna cuvintele şi faptele lor, ş’a le espune publicului.   
      Ştim că trebuie să ne-mplinim ş-această tristă datorie. Dar… s-o mai amânăm şi pentru astăzi, să mai stăm pe'nălţimile din jurul Plevnei, de unde se vede atât de limpede gloriosul presinte şi strălucitul viitor al nobilului şi viteazului popor român.
      A! Cât este de dulce pentru amărâtele animi ale unei naţiuni, care fu desarmată şi maltratată în timp de peste două sute de ani, d'a vede că fiii săi, îndată ce putură să reia arma, sfărâmară cuibul nebiruit al biruitorului Osman! Ce balsam de vindecare a vechilor ei rane d’a vedea c'acea Plevnă, devenită proverbială prin sângele ce înghiţi din amândouă părţile, prin lunga-i înconjurare şi prin eroismul ce văzură încruntatele dealuri ale Bulgariei, că Plevna cea mult căutată de Unguri, Plevna cea mult blestemată de poporul rus şi român, Plevna care va rămâne celebră în analele noastre resbelnice, Plevna a'ncetat d'a mai fi adă-postul celor cari ne jefuiau şi ne ucideau.
      Românii avură fericirea d'a intra cei dintâi în Plevna, şi ece-o astăzi în puterea armatelor ruso-române, cu toate trofeele, cu toate muniţiunile, cu toate întăririle sale.
      Cu nespusă veselie serbă capitala României această mare isbândă cu nespusă bucurie o serbă ş'o serbează Românimea toată.
      Un aer de mândrie naţională se vede pe toate figurile, căci şi frunţile'ncreţite de durerea perderilor ce vom fi avut se'nseninează ca să salute cu inimă deschisă triumful drepturilor naţionale, al ideilor generoase, al unei vitejii din cele mai depline.
      Înţelege oricine agitaţiunea morală şi materială ce acest eveniment a produs în toate părţile şi din toate puntele de privire.
      Momentele de faţă sunt momente de fapte, mal mult decât momente de narări şi de vorbe.
      D'aceia nu trebuie să se mire nimeni de'ntârzierea, amănuntelor privitoare la înfrângerea Turcilor, la faptele militare ale ambelor armate, la resutatele dobândite, precum şi la perderile ce trebuie să fi avut.
      Dacă’nţelegem nerăbdarea publicului d'a afla cât mai răpede şi cât mai multe lucruri, se cuvine a ne gândi totdeodată la ocupaţiunile ce au atât armatele biruitoare, cât şi şefii lor, cu ocuparea fortificărilor coprinse, cu inventarierea spolielor şi trofeelor militare, cu îngrijirea răniţilor, cu paza şi transportul zecilor de mii de prisonieri.
      Să ne mulţumim dar cu ştirile ce ne sosesc treptat pe fiecare zi, şi mal ales cu cele ce publicăm astăzi mai la vale. Provenind din diferite isvoare, între cari şi engleze, ele ne vor face să înţelegem şi mai bine mărirea evenimentului ş’a resultatelor ce vor decurge dintr'însele.
      El Gazi Osman, paşa comandant al trupelor otomane din Plevnn, e azi prinsul oştirilor beligerante.
      În această situaţiune, ne mai esistând temere de dânsul şi de trupele sale, e timpul să le judecăm cu nepărtinire şi cu acea dreptate, care se impune mai cu deosebire învingătorilor.
      D'aceia credem a fi ecoul opiniunii publice, recunoscând acestui general toate meritele şi toată energia de caracter, de care ştiu da cele mai temeinice, şi… vai! cele mai dureroase probe.
      Prin ştiinţa strategică, prin neobosita-i activitate, prin zelul, patriotismul şi demnitatea ce desvoltă, el putu face, din orăşelul Plevnei şi din tărâmul împrejmuitor, o adevărată cetate de apărare pentru statul şi capitalele Turciei.
      Luptând cu frigul şi cu foamea, cu descurajarea unora şi cu ardoarea altora, luptând mai cu samă cu nobila'i ambiţiune, cu conştiinţa misiunii ce i se încredinţase şi cu mulţimea speranţelor întrînsul concentrate, Osman-paşa ştiu să se arate distins căpitan şi bărbat cu merite superioare.
      Îşi făcuse pe deplin datoria în timpul asediului. Şi-o făcu pe deplin şi cu prisos până-n cele din urmă momente. Căci, în fruntea ne-pregetatelor sale şiruri, ieşi să înfrunte cu bărbăţie puterea adversarilor, ca să'şi mănţină onoarea şi reputaţiunea.
      Se cade dar ca, în mijlocul bucuriei triumfătoare, s'aducem un meritat omagiu capului şi armatelor din Plevna.
      A se face dreptate unui valoros căpitan ş'unor trupe astăzi biruite şi captive, este în natura naţiunii romane. Această dreptate este demnă de armata rusă şi de nobila animă a împăratului Alexandru II, care restitui intrepidului luptător semnul distinctiv al militarului, sabia pe care Osman fu silit s'o închine triumfătorilor. Ea în fine ne face să preţuim şi mai mult isbânda color două armate victorioase, căci au trebuit să facă multe sacrificii, să îndure multe osteneli, se desvolte cea mai mare vitejie, spre a supune o armată puternică, conduşi de capi atât de energici, şi ajutată de întăriri naturale şi făptuite, a căror nimicire parcă mai pre sus de puterea omenească.
      În acelaşi timp însă, suntem datori a ne întoarce privirile cu respect şi cu iubire către acei mărinimoşi fii ai naţiunilor aliate, care cu preţul vieţii lor asecurară triumful de care ne bucurăm noi astăzi.
      Respect şi iubire generosului monarh, care împărtăşi cu soldaţii săi neajunsurile ca şi gloriile dobândite.
      Respect şi iubire către augustul nostru suveran, care, de la începutul resbelului până astăzi, c'un devotament mai presus de orice laudă, renunţă la desmierdările familiei, la liniştea şi sicuranţa traiului, spre a lucra zi şi noapte, spre a înfrunta pericolul, spre a'ndeplini greaua sarcină a însemnatei sale comande, în fine spre a ne da, împreuna cu iubiţii noştri oşteni,   esemplul vitejiei ş'al abnegării.
      Iubirea iarăşi şi recunoştinţa tuturor fiilor naţiunii, a căror vitejie ne-a înviorat şi ne-a renumit, al căror sânge a readus fala strămoşească ş'a sigilat independinţa, drepturile şi mărirea  României.
      Represintaţiunea naţională a fost dar credinciosul răsunet al ţării, când a recunoscut că atât suveranul, cât şi armata română au bine-meritat de la patrie, căci, mulţămită lor, patria română e azi respectată chiar şi de neîmblânziţii ei inamici.
      „A se  supune sau a se depune”, zise d.  Gambetta într'o  întrunire publică. Naţiunea francesă alese din nou pe cei cari susţineau drepturile ei de suverană. Guvernul de la 16 Mai stărui în a nu se supune nici a se depune.  
      N'a rămas intrigă, n’a rămas uneltire care să nu se puie în lucrare pentru a sfărâma voinţa naţiunii.
      Ea ş'aleşii ei stătură neclintiţi pe tărâmul legal, pe când cei cari luptau în contra ei svârcoliau în spasmuri epileptice.
      În faţa acestei rebeliuni a puterii esecutive, în faţa acestor acte „ultrarevoluţionare” cum le-a calificat în senat d. Dufaure, comerciul şi industria s'aretară pe scenă.
      Făcând cunoscut cititorilor noştri petiţiunile comercianţilor şi industrialilor, ziserăm că nu mai este în putinţa reacţiunii d’a nu se supune acestei  puteri atât de mari.
      Reacţiunea mai resistă, se mai svârcoli, dar în fine se supuse, şi astăzi, după ştirea telegrafică de mai la vale, Francia are un minister parlamentar.


ROMANULU, BUCURESCI, 5/17 UNDREA 1877
      
      Căderea Plevnei şi triumful armatelor ruso-române a provocat o durere până la delir în Ungaria. Acusările, ce face presa ungară d-lor Andrassv şi Tisza, sunt egale cu cele ce face aci Pressa d-lor Brătianu şi Cogălniceanu. Recomandăm citirea estraselor din presa ungară, ce le reproducem mai la vale, şi trecem azi la regularea socotelelor cu Pressa partitei conservatoare de la noi.
      Ţara  întreagă cunoaşte curatul isvor al representaţiunii sale de astăzi.
      Ţara întreagă ştie că mandatarii săi din cameră şi senat  sunt  adevărata espresiune a voinţei ş'a opiniunii marilor şi micilor proprietari, a comercianţilor, industriaşilor şi profesiunilor liberale, a întregei poporaţiani  rurale şi urbane.
      Ţara întreagă e martură că deputaţii şi senatorii actuali n'au fost nici numiţi, ca'n alte timpuri, de administraţiunea guvernamentală, nici improvisaţi prin manopere imorale, prin abus şi prin violenţă.
      D'aceia naţiunea are încredere şi stimă pentru dânşii, d'aceia şi dânşii simt, cugetă şi lucrează a măsurat simţimintelor, trebuinţelor şi intereselor naţiunii.
      Această fericită împrejurare făcu ca Românii, în evenimente atât de serioase, să se afle în deplină identitate de aspiraţiuni şi de credinţe cu conducătorii afacerilor generale, cu delegaţii lor legali şi legitimi; să procedă 'n unire, ajutaţi şi întăriţi unii de alţii, la prevederea măsurilor, la realisarea faptelor ce puteau dovedi Europei că neamul român e plin de vioiciune şi demn d'un frumos viitor.
      Ş'aceasta e atât de adevărat, încât nici chiar setoşii de putere, nici chiar reacţiunea, care cutează foarte, nu prea cutează să zică că adunările legiuitoare de astăzi nu sunt sinceră şi fidelă espresiune a naţiunii.
      D'aceia, în răstimpul cât ele nu funcţionară, foile oposiţiunii nu îşi deteră silinţe mai stăruitoare decât:
      1.   Să gâdele susceptibilitatea corpurilor   legiuitoare,   susţinând că guvernul a făcut   pe  armată   să treacă Dunărea  fără a lor prealabilă consultare şi regulată autorisaţiune;
      2.  Să repete că toţi conservatorii au cea mal mare încredere în lumina şi patriotismul represintanţilor ţării, a cărora decisiune   spuneau c'o acceptă cu nerăbdare.
      Pe d'o parte dar îşi împliniau misiunea d'a semăna vrajba şi desbinarea, pe d'alta sperau că, îndată după întrunirea camerelor, actele şi conduita guvernului vor fi osândite, iar dumnealor rugaţi a se sacrifica se primească conducerea intereselor publice pe cărări mai line, spre gloria mai mare, către un viitor mai de fală.
      Şi pe ce-şi bazau aceste speranţe? Pe calomniele ce ne-aruncaseră, pe contrazicerile cu cari se ilustraseră, pe tablourile ce făcuseră de milioanele răsipite, de tratate călcate, de interese străine izbite! Ţipătul văduvelor şi lacrimele orfanilor nu lipsiseră d'a fi întrebuinţate spre a susţine că  guvernul e un trădător, că miniştri varsă în deşert sângele Românilor, că acest cabinet a aruncat armata, pe neaşteptate, pe câmpul de onoare.
      Dar camerele se'ntruniră şi alegerea birourilor îi făcu să presimtă că-n loc de ieremiade, ca d-lor, mandatarii României intonează imnuri de felicitare pentru fiii ţării, pentru augustul lor căpitan, pentru viitorul şi fala naţiunii.
      Camerele se-ntruniră şi proiectele de răspuns la mesagiul tronului îi făcură să constate că zadarnică le fusese aşteptarea şi cumplită rătăcirea..
      Astfel adunarea deputaţilor în loc d'a le face placul şi d'a-i chiema pe d-lor ca salvatori, spuse poporului român, adresându-se suveranului, că ea:
      consideră viteaza noastră oştire ca aliată de fapt cu puternica armată a împăratului Rusiilor: „naţiunea binecuvintează şi pune cununa neuitării pe mormintele celor ce şi-au dat viaţa pentru ţara lor"; că amândouă oştile trebuiau să se întâlnească la ora pericolului pe câmpul de onoare în faţa Plevnei, devenită cheia operaţiunilor militare, de la Dunăre;
      că guvernul trebuia să decidă locul şi momentul trecerii fluviului, îndată ce acea trecere era reclamată de interesul apărării ţării, de ferirea ei ca să n'ajungă un câmp deschis şi întristător al răsbelului;
      că simte şi recunoaşte, împreună cu M. Sa, că oştirea română şi Domnul ei trebuie să stea pe câmpul de onoare până când se va ajunge scopul însemnat de adunare, că statul român, la viitoarea pace, să iasă c'o posiţiune politică bine definită, ca naţiune, de sine stătătoare, să-şi poată îndeplini misiunea ei istorică;
      că'n fine adunarea e'n perfect acord, ca şi până acum, cu guvernul ieşit din sânul ei.
      Aceste declaraţiuni erau de ajuns pentru ca reacţiunea—care mai nainte repetase c-aşteaptă glasul naţiunii - erau de ajuns s'o facă a-şi schimba părerea ş'a zice că glasul camerei nu mai e glasul naţiunii.
      Pentru ce nu mai e glasul naţiunii ?
      Pentru că n'a zis şi n'a făcut ceia ce naţiunea doria să zică şi să facă.
      Şi ce doria naţiunea, după dânşii? Ca mandatarii ei să fi declarat că guvernul „fără autorisarea prealabilă a corpurilor legiuitoare şi contra chiar a voturilor esprimate d'aceste corpuri, a angajat ţara într'un resbel ofensiv d'atâta gravitate”, prin urmare să răstoarne guvernul şi să-l dea în judecată ca violator al intereselor ţării ş'al tuturor usurilor constituţionale.
      Şi cine spune d-lor c'ar fi dorit aceste declarări?
      D-lor spun că le dorea naţiunea?
      Care naţiune?
      Naţiunea compusă din d-nii „prinţul Dim. Ghica, B. Boerescu, George Cantacuzino, Al. Orăscu, P. Carp şi alţii” 2) ca dd. Lascăr Catargi, Em. Florescu, P. Mavrogheni, A. La-hovari, Nicolaidi şi tovărăşia.
      Ş'aceşti domni formează naţiunea, adică întreaga ţară?
      Negreşit, deoarece afirmă că politica ce urmează şi pe care o propun „nu este numai a marelui partid conservator din ţară, cu toate nuanţele sale, ci a întregei ţări.
      Negreşit, deoarece susţin că principiile politicei d-lor „le declară şi le afirmă în numele partidului conservator, în numele ţării întregi astăzi, în momente atât de solemne şi în faţa împrejurărilor cari au să decidă de soartea şi de viitorul României”.
      Astfel glasul adunării deputaţilor nu poate fi glasul naţiunii, deoarece una spune „întreaga ţară”, compusă din dd. D. Ghika-Boerescu-Carp, ş'alta spun d-nii deputaţi.
      Şi nici glasul senatului nu e glasul naţiunii, deoarece în şedinţa senatului de la 26 Noembre „întreaga ţară” se compuse de trei voturi, iară toţi ceilalţi senatori declarară:
      „că trecerea peste Dunăre ne era impusă cu un act de prudenţă şi prevăzătoare apărare;
       „că România nu se cuvine a lăsa arma din mână până când independinţa şi drepturile sale nu vor fi pe deplin recunoscute.”
      Aşa dară, după reacţiune, Românii, în aceste solemne împrejurări, n'au un senat şi o cameră care să represinte ţara, ci o adunătură de oameni necunoscuţi, cari au usurpat numele şi calitatea de mandatari.
      Aşa dară ţara, şi încă ţara întreagă, consta din cele 5 nume publicate'n capul manifestului oposiţiunii.
      Aşa dară puterile străine să nu creadă c'aci se petrece ceva legal şi serios, ci să ştie că totul e’n ilegalitate, în anarhie şi'n usurpare, adică într-o situaţie care merită dispreţul lumii şi intervenirea yreunui vecin binevoitor.
      Aşa dară armata să nu mai dea ascultare şefilor ei, nici în resbel să mai stăruiască, căci nu ţara a trimis-o la resbel, deoarece „ţara” sunt dd. Boerescu-D, Ghica-Orăscu-Carp şi alţii, cari găsesc că totul s'a făcut şi se face prin călcarea legilor şi spre nefericirea naţiunii române.
      Vă salutăm, domni conservatori, vă salutăm cu stimă şi cu respectul ce se cuvine unor atât de mari politici, unor atât de mari cugetători, unor atât de mari patrioţi cum v-arătaţi d-voastră!
      Prin programa de la 26 Noembre, reacţiunea conservatoare declară că nu deoarece „s'aducă turburare’n spiritul bravei noastre armate, care are de datorie a se bate cu animă în orice resbel ar fi implicată”, că nu vrea „s'aducă divisiuni şi slăbiciuni interioare, prea fatale în circumstanţele de faţă”. 
      Însă aceiaşi reacţiune vorbise, c'o zi mai nainte, de „aventuroasele întreprinderi ale guvernului radical”, ea spusese că „din nenorocire s'au deschis corpurile legiuitoare”, c'această deschidere „n'a făcut decât să mărească inchietudinea publică”, că „divagaţiunile şi aiurările în care am fi căzând noi le inspiră vii inchietudini asupra stării noastre mintale”.  Aceasta se cheamă discusiune serioasă şi nobilă, consecinţă de principii şi moderaţiune, după partita moderată. Astfel ţin d-lor „să n'aducă divisiuni şi slăbiciuni interioare, prea fatale'n circumstanţele de faţă”. Apoi, d'o dată cu declarările de mai sus, reacţiunea scrise:
      că „ne aruncăm în aventure, nesicuranţă si temere”;
      că ”acest timp de decădere, de jale şi de sânge protivnicii d-lor, radicalii de la putere, cutează, profanând cel din urmă simţ de demnitate, a'l numi timp de mărire, de glorie şi de mulţămire generală";
      că ,guvernul, fără autorizarea prealabilă a corpurilor legiuitoare şi contra chiar a voturilor esprimate de aceste corpuri, a angajat ţara într-un resbel ofensiv de atâta gravitate”;
      că despre Camera actuală „s'au convins pe deplin că glasul ei nu este glasul naţiunii”; 
      După reacţiune, aceasta se cheamă a nu aduce desbinări şi slăbiciuni interne, foarte fatal 'n împrejurările de faţa.
      Peste două zile, aceiaşi conservatori, vorbind despre şefii armatei, scriseră că „nu este pedeapsă destul de aspră pentru aceia cari îşi bat joc de viaţa a zeci de mii de fii ai acestei ţări, în scopul culpabil de a complace  acelora cari-i menţin la putere; ş-apoi, adresându-se partitei contrarie, o ameninţă prin următoarele cuvinte: „să nu se uite că puterea este efemeră. Şi din cerul fără nuori poate cădea trăsnetul; dar când cerul e înorat, care pot fi consecinţele furtunei!”
      In fine, o zi în urmă dup'aceste cuvinte, adause că „ne aflăm în midlocul unei prostraiuni generale de caractere şi de inteliginţe”, că „lucrările acestui guvern le inspiră mare nedomirire şi mare temere pentru viitorul nenorocitei d-lor Românii”.
      Ş'acestea le spun iarăşi cu dorul d'a nu aduce turburare şi ne-ncredere în spiritul armatei, iarăşi spre a nu produce divisiuni şi slăbiciuni interioare, prea fatale'n cir-cumstanţele de faţă!
      Aşa dară, după „iluştrii bărbaţi de Stat" din tabăra protivnică:
      Camerele nu mai sunt represintaţiunea ţării; glasul lor nu mai e glasul naţiunii; reînceperea lucrărilor lor s'a făcut spre nenorocirea Românilor, ca să mărească temerea şi îngrijirile publice.
      Unii din şefii armatei nu mai sunt demni de ascultare, nici de numele ce li se dă, căci ei nu fac decât să'şi bată joc de zeci de mii din fiii ţării, cu singurul scop d'a place" guvernului care'i ţine la putere.
      Ţeara  'n cele mal mari nenorociri, din causa cabinetului actual, care a comia marea crimă d'a fi numit radical de către oposiţiune.
      Guvernul n'a făcut şi nu face decât întreprinderi aventuroase: el a declarat resbel fără ştirea şi învoirea ţării legale, a aruncat armata pe neaşteptate pe câmpul de onoare, a adus nesicuranţa şi temerea.
      Partita liberală şi, cu dânsa, imensa majoritate a poporului român profanează cel din urmă simţ de demnitate, când susţine că azi e un timp de mărire şi de glorie.
      Cei de la Românul sunt smintiţi cari divagă şi aiurează.
      Epoca de faţă e o epocă de decădere şi de jale, în care domneşte o prostraţiune generală de caractere şi de inteligenţe. Ş 'n această categorie intră şi venerabilele d. Bosianu.
      Conclusiunea e prin urmare :
      că numai camerele d-lui Catargi erau represintaţiunea ţării, că numai glasul lor era adevăratul glas al naţiunii, numai lucrările lor aduceau fericirea, sicuranţa şi liniştea publică;
      că numai supt d. Florescu şefii armatei erau oameni de onoare şi de animă, cu demnitate şi cu consciinţă d'a lor misiune;
      că numai una ministeriu Boerescu-Carp ar aduce cele mai mari fericiri asupra României, că el ara şti s'arunce armata alt-undeva decât pe câmpul de onoare, aducând – prin aceasta – sicuranţa şi creditul;
      că tot caracterul, toată inteligenţa şi toată seriozitatea s'au concentrat în d-nii Boerescu-Carp şi scriitorii de la  organele d-lor.
      Acesta e patriotismul acestor domni, printr'acestea vor să n'aducă turburare'n spiritul bravei armate, divisiuni şi slăbiciuni interioare, atât de fatale în circumstanţele de faţă.
      Astfel vorbeşte şi presa maghiară pe când  naţiunea română -  renăscută şi reînălţată pe culmea gloriei  străbune — îşi  sărbătoreşte cu fală victoriile fiilor. Îşi încinge cu dafinii   nemuririi pe mărinimoşii săi eroi.
      12 ore.—Tot parcursul cortegiului  imperial, de  la gară până la palat, n'a fost decât o ovaţiune, o unanimă nesfârşită şi entusiastă strigare de ura!
      Maiestatea Sa era însoţită în trăsură de M. S. Doamna şi purta cordonul Steaua României. Deşi obosit, dară era vesel şi mulţămia tuturor.
      Îmbulzeala era aşa de mare pe stradele pe unde a trecut Maiestatea Sa încât nu se poate descrie. Întreaga poporaţiune a capitalei s'a grăbit să iasă întru întâmpinare şi să felicite pe nobilul şi generosul monarh.
      Stradele, casele şi prăvăliile sunt împodobite cu steaguri cu colorile ruse şi române. Garda naţionale era înşirată pe trotoare de la gară până la palat. Aci două frumoase arcuri erau înălţate la intrare. D'asupra acestor arcuri s'a pus portretul M.S. era de desupt inscripţiunea: Plevna. Nicopoli, Şipka, Kars. Ardahan. Mai jos o cruce care ziseră va fi luminată de gaz şi d'asupra căreia sta scris: In hoc signo vinces. Ziseră oraşul va fi iluminat.


ROMANULU, BUCURESCI, 12/24 UNDREA 1877.

      Domnul  Românilor va sosi joia viitoare în Bucuresci.
      La 1866, când junele nostru ales intră în Capitală, însoţită de locotenentul domnesc, Nicolae Golescu, merse d'a dreptul la Mitropolie ş'apoi la Cameră, unde depuse jurământul de credinţă.
      Joia viitoare intră în capitală suveranul României libere şi independente, conducătorul armatelor române la glorie, învingătorul oştirilor otomane la Plevna şi la Rahova.
      Nu este oare logic ca d’astă-dată să-l primim cel puţin tot cum îl primirăm la 1866 ?
      Politica ce urma acum Carol I este politica străbună. Domnii cei vechi s'aliau cu cel care lupta pentru salvarea popoarelor creştine, biruiau pe inamici şi, când se înturnau, mergeau îndată la altarul bisericei naţionale; ba încă unii zideau câte o biserică pentru fiecare biruinţă.
      În epoca noastră avem ca biserică şi şcoala şi libertatea.
      Carol I, dovedind lumii întregi, care nu mai credea, ca viuă şi neatinsă a rămas vitejia română, mai arată şi faptul, fără esemplu în Europa şi chiar în America: el combătu cu oştirea română şi cu aliaţii săi, având nu numai parlamentul deschis, ci şi absoluta libertate a presei ş'a întrunirilor. Şi faptele au arătat, celor cari se temeau de absoluta libertate, că ea nu numai nu este o piedică dară încă este şi cea mai adevărată tărie pentru guverne; ş'avurăm fericirea d'a putea saluta, cu parlamentul deschis, luarea Plevnei, ş'acum înturnarea în capitală a căpitanului învingător, ş'a trofeelor luate de armata română cari vor sosi în Bucuresci tot Joi.
      Să mergem dară cu dânsul la 1877, ca la 1866, la Mitropolie şi să salutăm cu iubire pe căpitan, oştirea şi libertatea.
      Camera a votat astăzi că fraţii Golescu au binemeritat de la patrie ca mâne Camera se facă vacanţe, pentru a asista in corpore la îmormântarea generalului  Golescu, a otărât ca statul să facă cheltuelele de înmormântare şi ca bustul generalului să se pună la tribuna Camerei.

      
﻿PRESSA, BUCURESCI, 3 DECEMBRE 1877

  Faptul căderei Plevnei este foarte însemnat, nu numai ca merit şi glorie militară pentru ambele armate, cea rusească şi cea română, dar mai ales prin importanţa şi consecuenţele politice, ce au să decurgă dintr'însul, atât la raport cu pacea viitoare, cât mai cu seamă pentru interesele noastre române.
  În această nouă faţă a lucrurilor, de natură a putea face pacea mai apropiată, este urgent şi neapărat, pentru noi toţi Românii, de orice partidă, a ne da bine seamă de interesele ce avem a susţine şi a apăra la viitoarea pace, de ceea ce trebue să ne silim a dobândi prin acea pace, de condiţiunile cu cari noi înţelegem esistenţa noului Stat român.
  Fi-vom şi noi admişi a fi direct ascultaţi în congresul păcei, ca unii ce am fost parte beligerantă? Nu scim; aceasta va face obiectul tractaţilor diplomatice, şi negreşit că guvernul va pune toate silinţele, ca să ni se recunoască acest drept. Să sperăm, cel puţin, că Europa nu va mai comite şi acum, ca la 1856, greşiala de a decide soarta noastră fără a ne asculta.
  Oricum însă ar fi, pentru moment, aceea ce ar trebui să ne preocupe esclusiv, în aceasta a doua faţă a evenimentelor resbelului actual, sunt interesele ce avem noi a susţine la viitoarea pace, pe care Mesagiul deschiderei Adunărilor o credea apropiată după căderea   Plevnei.
  Participarea Românilor la resbelul actual este astăzi un fapt îndeplinit. Noi am criticat modul cum ea s'a făcut, procedura după care s'a efectuat. Dar lucrul s'a făcut, şi nu de noi depinde a mai desface aceea ce s'a făcut. Armata romană s'a purtat cu demnitate, cu o bravură esemplară, şi gloria ce ea a căpătat pe câmpul de bătaie, ca şi bravul ei Comandant Superior, Domnitorul nostru, este un fapt istoric, care aparţine naţiunei, şi de care ne fălim cu toţii.
  Acest fericit rezultat a scăpat onoarea naţiunei, şi a făcut să peară îndoelile chiar în ochii acelora, cari nu credeau în bravura română.
  Noi însă, Românii, cari nu ne îndoiam nici de valoarea, nici de vitalitatea noastră, rămâne a ne gândi acum la cele-l-alte resultate de o ordine politică foarte însemnată, ce trebue să căutăm a dobândi, în urma atâtor sacrificii, ce am făcut.
  Partidul, ce represintăm, s'a pronunţat deja prin pressă, şi deunăzi în Senat, atât asupra răspunderei ministerului pentru modul participărei la resbel, cât şi în privinţa politicei noastre naţionale. Chestiunea răspunderei ministeriale  s'a lăsat a se discuta  pentru alt timp mai oportun, când vom crede că o putem face fără a vătăma întru nimic interesele de o ordine mai presus de chestiunile interioare de guvern sau de partid.
  Politica însă naţională, discuţiunea adică a resultatelor ce trebue să căutăm a dobândi din faptele deja îndeplinite, nu are a face cu răspunderea ministerială din trecut, dupe cum aceasta s'a espus prea bine în programul partidului conservator de toate nuanţele, ce am publicat la 27 ale trecutei luni.
  Fideli dar acestei programe, care, deşi formulată de o partidă, espune însă nisce principii cari aparţin naţiunei întregi, repetăm că trebue să ne preocupăm de acum înainte mai ales de soluţiunea ce trebue să dobândim de la un congres al păcei. Aceasta ar trebui să ocupe egal pe toate organele de publicitate, fără deosebire de culoare; căci, în fine, dacă această soluţiune va fi bună, toţi, fără deosebire, ne vom bucura de dânsa; dacă va fi nenorocită, iarăşi toţi, fără deosebire, vom suferi. Desbinarea ar fi pe atât de nelogică, pe cât şi fatală.
  Dorim cu toţii pacea, şi toţi avem speranţa că, acum, după căderea Plevnei, ea se va putea mai lesne încheia. Iată un punt de unire între toţi.
  Susţinem iarăşi, toţi deopotrivă, recunoascerea independinţei noastre de către Puterile europene. Acesta este un alt punt de unire între noi toţi.
  Suntem asemenea toţi convinşi, că Rusia va fi cea d'întâi putere, care ne va ajuta ca această independinţă să se recunoască.
  Asupra căror altor puncturi rěmâne acum a ne Înţelege? Rămâne a ne înţelege şi a lucra cu toţii, aşa, cum Statul nostru, liber şi independinte, să capete acea posiţiune internaţională, care este conformă cu dorinţele şi vederile ce totdauna Românii au avut, şi cari au constituit politica lor naţională şi tradiţională.
  Scim, în adevăr, că Românii, proclamând independinţa, au voit totdeodată să conserve Statului român o esistenţă propriă, şi să nu abandoneze posiţiunea de bulevard pe Dunăre, ce marile Puteri europeane le-au creat la 1856. Aâvnd această posiţiune, trebue să căutăm a da toate garanţiele, că noi nu vom fi o causă de turburări, de îngrijiri, sau de agresiuni pentru alţii, şi că micele noastre puteri vor servi numai la apěrarea noastră strictă, fără a ne amesteca în certurile nici unuia din puternicii noştrii vecini.
  Pentru ca să putem dar dobândi şi conserva această posiţiune internaţională, trebue să declarăm cu toţii şi să lucrăm din toate puterile, nu numai ca independinţa noastră să fie recunoscută, ci tot-de-odată ca Statul nostru să fie declarat neutru şi garantat colectiv de toate marile Puteri ale Europei.
  În aceste puţine cuvinte se resumă toată politica noastră naţională. Deaca noi toţi, - carii alt-fel putem fi divisaţi în chestiuni interioare, însě cari am dat probe altă-dată că scim a ne uni când este vorba de interese mari naţionale - vom sci a ne uni în susţinerea acestei politice naţionale, este multă probabilitate că vom isbuti şi acum.
  Asceptăm să vedem, asupra acestui punct, şi opiniunea altor organe de publicitate, cari nu aparţin partidului conservator, său liberal-moderat. Asceptăm, mai ales, să vedem şi opiniunea confraţilor noştri de la Românul.
  Cu acest organ suntem deja de accord în privinţa unei opiniuni ce a emis de mai mult, că adică trebue să ne silim a obţine, prin pacea viitoare, ca să se dărâme cetăţile otomane de pe malul drept al Dunărei. Această idee este foarte legitimă, şi are o mare importanţă pentru noi; ea se impune chiar, până la un punct, de libertatea navigaţiunei Dunărei. Acest subiect fiind foarte important, ne propunem a’l studia într’unul din numerile viitoare. 
  Majestatea Sa Împăratul Rusiei va sosi luni în Capitala noastră, care va avea marea onoare a’l avea de oaspe până marţi seara. Toţi Românii din capitală vor fi fericiţi a esprima, către putintele şi marele Suveran al Rusiei, simţimentele lor de admiraţiune şi de devotament, atât pentru calităţile personale eminente ale marelui Suveran, cât şi pentru simpatiele şi buna-voinţă, ce se scie că are pentru naţiunea română.
  În urma dorinţei esprimate din mai multe părţi, publicăm aci, in extenso, remarcabilul discurs, ce a pronunţat domnul Basiliu Boerescu, în numele partidului conservator de toate nuanţele, în şedinţa de la 26 Noembre, cu ocasiunea discutărei răspunsului la Mesagiul Tronului, şi prin care a desvoltat, mai pe larg programa acestui partid, publicată în Pressa, încă de la 27 Noembre trecut.


PRESSA, BUCURESCI, 5 DECEMBRE 1877.

      Luarea Plevnei este, fără îndoială, evenimentul cel mal important al resbelului actual.
      După ce se isbi şi se înfrânse în contra ei un corp considerabil al armatelor imperiale, şi fu causa ocasională şi imediată a intrării noastre în acţiune, ea opri în loc, în timp de mai multe luni, armatele ruso-române, şi servi de ecatombă la mii de mii de luptători!...
      În fine - Plevna căzu...
      De impresiunea, ce acest fapt militar va produce în Constantinopoli, depinde soarta resbelului.
      Daca Sublima Poartă nu va crede învingerea destul de însemnată, şi are încă încredere în resursele şi forţa sa de resistenţă; dacă, mai cu seamă,  aducându’şi aminte de ultimul discurs al lordului Beacoinfleld, care era o încuragiare la rezistenţă, ea crede că, curând sau mai târziu, Englitera va interveni; Turcii vor continua lupta, şi armatele rusesci se vor îndrepta spre Sofia şi Adrianopoli, ca sa continue peripeţiile răsboiului şi să provoace noi eventualităţi în favorul păcei.  
      Dacă din contra, cabinetul ottoman se va abandona descuragiărei, având mai cu seamă în vedere ultimul discurs al lordului Derby, care lasă să se înţeleagă că Turcia nu are să aştepte vre-un ajutor militar din partea Engliterei, el va priimi mediaţiunea, ce nu va lipsi a i se face de vreuna din marile Puteri, şi pacea se presintă ca o eventualitate probabilă.
      În orice cas, oamenii politici trebue încă de acum să se preocupe de condiţiunile în cari se va încheia pacea.
      Până acum, un tractat iscălit de toate Puterile cele mari ale Europei, tractatul de la Paris, regula situaţiunea politică a Turcie şi a populaţiunilor creştine din Orient, precum şi situaţiunea politică a României.
      Acest tractat este acum sfâşiat în toate clausele sale, afară de cea privitoare la partea Basarabiei, ce  s’a anexat prin tractatul din Paris teritoriului român, şi  care singură mai aduce aminte Rusiei epoca resboiulul Crimeei.
      Un tractat iuternaţional european disparând, noile condiţiuni şi transformări politice ale Europei orientale se vor regula ele oare iară-şi printr’un tractat internaţional european la care să ia parte toate puterile semnatare ale primului tractat care se desfiinţează. 
      Aceasta este, fără îndoială, dorinţa cabinetului englez şi, până la un oarecare punct, şi al cabinetului austro-ungar.  Aceasta însă nu este dorinţa Rusiei, şi pare nici însă-şi a Germaniei.
      Dacă prima idee va triumfa, un congres european va decide de soarta Orientului şi a Statului român. Isbuti-va guvernul nostru să obţie ca plenipotenţiarul român să represinte, înaintea tapetului verde al diplomaţiei, Statul român suveran şi independent;  el, care n’a isbutit până acum a face să ni se recunoască independinţa de însuşi Impăratul Rusiei, ale căruia armate el declară pe de altă parte că le-a scăpat de a fi aruncate în Dunăre, prin participarea noastră la răsboiu; el, care n’a isbutit nici măcar a face să ni se recunoască titlul de putere beligerantă?...
      În a doua ipotesă, pacea va fi încheiată numai între Rusia şi Turcia, sub auspiciile Germaniei şi nu fără ca Austria să exercite o influenţă considerabilă asupra condiţiunilor păcei; interesele sale fiind prea strâns legate cu condiţiunile politice ale populaţiunilor chreştine din Orient, şi alianţa celor trei Puteri ale Nordului fiind âncă un fapt real şi positiv.
      În acest cas, gânditu-s’a guvernul nostru la posiţiunea ce va avea Statul român la încheierea păcei?
      Dacă acest guvern nu s’ar compune de oameni politici cari, după spusele Românului nu voesc a se conduce ca cămătarii şi n’au trebuinţă de zapis, emanet şi fiţuică (ascultaţi jale!), el ar fi încheiat cu guvernul rusesc un tractat, (fără de care nu poate fi alianţă, diplomaticesce vorbind), în care ar fi prevădut posiţiunea sa la încheierea viitoarei păci, şi plenipotenţiarul Statului român ar fi iscălit tractatul de pace alăturea cu plenipotenţiarul  Rusiei şi al Turciei. 
      Este adevărat că, dupe noua teorie adoptată de guvernanţii de astă-di, ni se va respunde că nici atunci n’avem a ne conduce ca cămătarii, şi că nu vom avea trebuinţă de zapis,emanet şi fiţuică!!
      Mărturisim că, din parte-ne, cari avem alte teorii, ne preocupă şi ne îngrijasce foarte mult condiţiunile în cari se va ofla guvernul român la încheierea păcei; şi, totuşi, sperăm că el va avea în vedere vechia teorie dupe care naţiunile stabilesc interesele lor reciproce prin tractate.
      ...Dar, dacă aceia, cari ţin în mână destinele României, dau probe de o atât de piramidală ignoranţă despre cele mai elementare noţiuni de politică şi diplomaţie, ei sunt însă foarte tari, foarte experimentaţi, foarte instruiţi, în arta de a... semăna ura între partite şi a preumbla falca discordiei şi învrăjbirei printre fiii în doliu şi sângerândi ai aceleaşi Patrie! 
      Cine ar crede că Preşedintele Camerei, inspiratorul guvernului pe de o parte, iar pe de alta luminătorul (sic) opiniunei publice în România,  nu a găsit altă idee să exprime deputaţiunei de orăşeni şi de studenţi, ce se dusese să’l felicite (!!) pentru căderea Plevnei, de cât dicându-le: că ei nu trebue să se odihnească şi să fie linisciţi, de cât când va cădea şi se va dărâma şi cealaltă Plevnă..., Plevna reacţiunei, care amerinţă libertăţile României!... şi, prin racţiune, d. Preşedinţe al Camerei înţelegea tot ce nu este radical şi devotat orbesce guvernului de astă-di!!...
       Profund trebuie să fie înrădăcinat în inima d-lui Preşedinte al Camerei sentimentul de distrucţiune, pentru ca acest sentiment să persiste a’1 inspira într’o di aşa de solemnă ca aceea în care ţeara întreagă vărsa lacrimi de bucurie şi de întristare în acelaşi timp, gândindu-se la luarea Plevnei, dar âncă şi la scumpele vieţi ce ea ne-a costat!
      Când ne gândim că istoria ţărei noastre ne arată, că totdauna, în chestiuni naţionale şi însuşi în momente mult mai puţin grave decât acelea în cari ne aflăm, toţi românii au fost uniţi în spirite şi în inimi, un sentiment de profundă întristare ne coprinde vădând lamentabila stare de discordie, ură şi învrăjbire, al cărei trist specatol îl presintăm Europei în momentele de faţă. 
      Progresul doctrinelor subversive şi a teoriilor demagogice au pervertit, fara îndoială, spiritul naţional. 
      Ele au introdus în sînul societăţei române un germen fatal de disoluţiune, care se desvoltă în proporţiuni pline de întristare pentru present şi de ameninţări pentru viitor. Dacă guvernanţii cred, că vor face o Românie mare, independentă şi fericită, distrugând, suprimând şi disolvând tot ce nu este radical, revoluţionar şi demagogic în ţeară, îi deplângem profund şi le dicem, împreună cu marele poet florentin: Quai a voi anime prave, non disperate mai veder la cielo!
      Nu este soarta foştilor miniştri puşi subt acusaţiune, care ne face să ne interesăm despre cele ce se petrec în Cameră, în chestiunea procesului ce li se face de către guvernul Brătianu-Cogălniceanu şi partidul radical, ce el represintă la putere. 
      Deşi aceşti foşti miniştri sunt şefii recunoscuţi şi autorisaţi ai partidelor conservatoare şi liberal-moderate din România; şi deşi danţul macabru, ce se joacă împrejurul lor, e de natură a descepta în ţeară, în aceste momente supreme, ura şi discordia; totuşi, ce ne întristează mai mult în această tristă comedie este că vedem aci unul din simptomele gravei maladii sociale de care suferim: demagogia, plină de invidie şi de neputinţă, ce nu poate trăi decât căutând pretutindenea să distrugă toate superiorităţile de talent, de merit, de sciinţă, de esperienţă şi de serviciuri aduse ţărei! Ea voesce să stabilească sălbatica egalitate a ignoranţei turbulente, care nu scie decât a vântura naţiunea, ca vânturătorii pleava!


PRESSA, BUCURESCI, 7 DECEMBRE 1877.

   La 27 Iuliu, 1877, în numerul 150 al Pressei neîndoindu-ne un singur minut de bărbăţia şi avântul soldaţilor noştrii, diceam între altele:
   «Soldatul n'are să se preocupe «de chestiunile politicei dilei. Situaţiunea politică, ca şi oportunitatea acţiunei... acestea privesc pe miniştrii. Răspunderea cade asupra acestora, şi numai purtarea în acţiune priveşte pe soldatul, ce luptă.
   Sus dar privirile noastre. Toţi să ne aducem aminte, ca arma română trebue să se arate demnă de trecutul glorios al românilor. Eroul de la Rahova şi de la Valea-albă priveşte deja legiunile noastre, cum, pline de reminiscinţele trecutulul, se pregătesc a împodobi, cu noi aureole de glorie,  numele şi arma română.
   Sunt astă-di împliniţi tocmai patru-sute şi unu de ani (1), de când primul luptător al unităţei române, îmbărbătat şi de sacrul cuvânt al mamei, îşi strânse oştile ostenite, şi risipind cu desăvârşire «pe trufaşul inimic, ce începuse a sărbători o vremelnică victorie contra noastră, isbuti a aşeda ridicat drapelul ţărilor române şi a asigura un viitor demn şi liniştit fiilor şi urmaşilor săi.
   Sub auspiciile dar a unor asemenea aduceri aminte, proced oştile române spre câmpul de lupta şi de onoare.
   Drapelul tricolor e pur şi fără pată; să’l purtăm necontenit astfel, fraţilor de pe câmpul de luptă!
   Astă-di, sub un alt descendinte de eroi, nu ne îndoim că, bărbăţia română va fi la înălţimea pericolului ce ameninţă ţara, că ea va şti să culeagă acelea-şi avantage ca şi în trecut, pentru a asigura României un viitor măreţ, demn şi liniştit...
    Astă-di dar, când încredinţările noastre au fost adevărate; când ostaşul român s’a arătat demn de tradiţiunile noastre strămoşesci; când umbrele eroilor de la Rovine şi de la Valea-Albă pot cu mândrie să privească pe fraţii noştri, cari au luptat la Griviţa şi la Plevna, în August şi în Noembre; nu ne rămâne, de cât a ne închina cu respect bravilor cari au cădut în aceste lupte sângeroase, şi a saluta cu mândrie şi cu o mulţumire legitimă pe ostaşii noştri, cari au făcut onoare numelui de Român.
    Domnitorul ţărei, în capul oastei, a arătat naţiunei că scie să conducă la glorie armele române, cum Domnii noştri de altă-dată ştiau, prin bărbăţia lor, să ferească ţara de primejdii cumplite. Drapelul rămân a rămas şi de astă-dată pur şi fără pată, şi noui aureole de glorie au împodobit numele şi armata română. 
    Soldatul a făcut tot ce era de datoria lui să facă. 
    Să vedem acum ce vor face miniştrii, pentru a isbuti să ne asigure un viitor măreţ, demn şi liniscit, cum diceam pe 27 Iuliu; căci aceste cuvinte urmau credinţelor ce arătasem deja în numărul 129 al Pressei, când repetam cabinetului radical următoarele: 
   Dacă ministerul are asigurări puternice că cooperarea noastră este nu numai tolerată, dar încă bine priimită; dacă esistă tractat pe un picior de perfectă egalitate; dacă avantage sigure, iar nu eventuale, ni se stipulează; dacă nu suntem lăsaţi hasardalui; dacă în viitorul congres s’a însemnat deja, de puternicul imperiu, scaunul ce va ocupa plenipotenţiarul român; negreşit atanci, în asemenea casuri, şi cu asemenea garanţii, ar putea cabinetul să hotărască trecerea Dunărei... 
   Acum însă, fiindcă Românul ne dise că nu avem trebuinţă de zapis, chezăşie, nici emanet, ne permite oare confratele nostru de la foaia radicală a’l întreba: cum se face ca, din atâtea tunuri de la Plevna, nouă să nu ni se recunoască dreptul de a lua de cât 30 numai? Împăratul tuturor Rusiilor a plecat la Petersburg. Disu-s’a ceva - nu dicem scrisu-s’a ceva - în privinţa prelungirei resbelului, în privinţa posiţiunei noastre după plecarea Împăratului, în privinţa rolului ce vom avea în congresul viitor, sau în negociaţiuni ce se vor ţine între Puterile beligerante? Suntem sau nu Putere beligerantă? Va trata altul pentru noi, şi cine va fi acela? Sau noi singuri vom trata? Ş’atunci suntem Stat independinte recunoscut. Ş’atunci, cum de n’am fost priviţi demni a încheia, cu aliatul nostru de fapt, nici o convenţie scrisă?...
   Noi, profanii, nu putem înţelege aceste mistere. Ne-am mulţumi deocamdată şi cu răspunsurile pithice, ce pretresă nebănuită ar putea să ne dea de pe înălţimea tripodului.
   Românul dar să vorbéscă, şi noi, profanii, să ascultăm cum radicalii au hotărît despre soarta şi viitorul naţiunei române!...


PRESSA, BUCURESCI, 14 DECEMBRE 1877.
      
      Aflăm, cu vie plăcere, că Măria Sa Domnitorul, Suveranul României, Învingătorul Plevnei, are să intre în Capitală, înturnându-Se de pe câmpul de resbel, mâne, Joui, 15 decembre. 
      Orice  am dice pentru a felicita  Căpitanul oastei române, Care a condus aşa de vitejeşte brava noastră armată, din isbândă în isbândă, pană la luarea cetăţei neînvinsului Osman, ar fi mai prejos de ceea ce simte inima noastră, mai prejos de adânca gratitudine către Măria Sa şi de mândria legitimă, ce avem pentru suveranul nostru.
      Vodă Carol, urmând, pe de o parte cu sfinţenie vechile noastre tradiţiuni, când Domnii Români se întorceau încărcaţi de glorie şi de reuşită, pentru mărirea prestigiului armelor române, pe de alta, ca un adevărat descendinte de Eroi, arată României şi Europei, că fruntea ce poartă coroana lui Mircea ş’a lui Ştefan este măreaţă şi demnă, că sabia, ce are prinsă, egalează cu sabia celor ce au luptat la Rovine şi la Valea-Albă. 
      Poporul bucurescean e dator să facă domnitorului nostru o priimire strălucită, măsurată cu purtarea bărbătească ce Căpitanul oastei române a avut-o pe câmpul de luptă. 
      Cu mic, cu mare, toţi să-I eşim înainte, felicitându’L de bună venire, urându’I viaţă lungă şi fericită, urându’I ca în timpul vieţei şi Domniei Sale să nu numere în cartea Sa decât tot pagine frumoase şi măreţe, cum până astă-di într’una ne-a dat ocasiunea a număra. 
      Purtarea Domnitorului nostru a fost corectă. 
      Românii din toate unghiurile ţărei au de cât recunoscinţă adâncă pentru Domnitorul lor. 
      Ca oştean, a fost brav; ca şef suprem al armatei, a fost dibace şi de plin de pricepere; ca strategist, a avut ocasiunea să arate că direcţiunea Sa a fost cea mai nemerită... 
      Domn constituţional, o singură dată nu a dărâmat teoria ce domneşte, că Domnul planează mai presus de certele şi divisiunile partidelor. Sub asemenea dar convincţiuni şi credinţe, presintăm cu adânc respect salutările noastre Domnitorului Carol, şi stăruim pe lângă toţi bucurescenii să salute în Vodă Carol pe vârful Dinastiei române şi pe Regele Ţărei!...
            De un timp încoce, Românul îşi dă o vădită silinţă, ca să agite cestiunea turburărilor din Ungaria şi să facă dintr’ânsa o gogoriţă, pe de o parte, spre a speria mereu cu dânsa pe cei nepricepuţi; pe de alta o armă, spre a isbi cu ea necontenit în protivnicii săi politici.
      Este bine să ne dăm odată seama, franc şi limpede, despre această nouă gogoriţă, despre această nouă armă, de care guvernamentalii noştri par atât de preocupaţi, încât ating ridicolul.
      Toţi scim, cu cat sgomot, Românul de acum două sau trei luni, reproducea, dupe un diar umoristic radical din Pesta, numit Lámpás, înaintea chiar a primului său Bucuresci, un pretins apel la revolţiune şi la invadare, iscălit de cate-va nume unguresci, mai mult seau mai puţin cunoscute, aruncând partidei conservatoare, ce represintăm, insulta că ar fi solidară la acel apel, că s’a înţeles cu ungurii, ca să restoarne guvernul naţiunei, să trădeze ţeara în mânile lor, şi alte asemenea absurdităţi.
      Toţi scim iarăşi, cu câtă stăruinţă Românul, surprins chiar a doua di, de cătră diarele conservatoare, asupra ridicolului, continuă mereu d’atunci a face pe cititorii săi să creadă, că acel apel nu era apocrif şi că într’adevăr o conspiraţie se urzise între partidele conservatoare de la noi şi sub-scriitorii acelui apel unguresc.
      Cu toţii vădurăm apoi, în fine, cum Românul, profitând de o nouă demonstraţiune, petrecută dilele acestea dinaintea reşedinţei primului ministru unguresc din Buda, veni să ne dea o aspră lecţiune, spunându-ne că una este Austria şi alta este Ungaria; că, pe când cea d'ântâi, pe care acum doui ani o injuria pe toate tonurile, adi ne voesce binele, - ceea ce am dovedit şi noi în mai multe rânduri; - cea din urmă nu tinde de cât a ne invada şi a face rău ţării, in conspiraţie cu conservatorii, etc.
      Dar să ne înţelegem odată, pentru Dumnedeu, şi să sfîrşim cu această comedie, ce nu se poate îndestul stigmatisa, şi pi care confraţii de la Românul, continuă s'o joace, în deriderea adevărului, cu atâta lipsă de sfială.
      Mai întâi de toate, ţinem a stabili un lucru: Am fi înţeles, poate, ca Românul să arunce în sarcina noastră o simpatie, sau o conspiraţie – cum o numesce dânsul—cu guvernul unguresc. Susţinem că Românul ar fi înaintat o mare eroare şi în casul acesta; dar, în fine, poate ar fi reuşit să amăgiască mai lesne pe cei nepricepuţi: de oare-ce, cabinetul d-lui Tisza, fiind eşit din sînul Centrului parlamentar al Ungariei, ar fi putut să dică, de şi fără succes, că cei ce se aseamănă se adună, că cel puţin dupe însăşi credinţa d-nealor, conservatorii sunt aceiaşi, precum, şi dupe noi, radicalii sunt  aceiaşi, în toate ţările. Şi poate nici nu ne-am fi ruşinat de o atare simpatie; căci fără a ne amesteca în politica interioară a acelui Stat, - numai Românului i se permite asemenea lucru! – cu toţii cunoascem politica esterioară, prudentă şi eminamente conservatoare, urmată de comitele Andrássy, prin urmare şi de şeful cabinetului ungar, mai ales în cestiunea Orientului; toţi scim, cu câtă energie d. Tisza a procedat contra resvrătitorilor săcui din Transilvania, spre a restabili şi menţine buna ordine în Stat, şi cum primul ministru al Ungariei, în dilele din urmă, a refusat a priimi deputaţiunea meetingului ţinut la Pesta, care meeting luase hotărîrea :  <La arme !>
      Dar a veni confraţii noştri de la Românul şi a publica în capul organului d-nealor un apel revoluţionar, subsemnat de numele celor mai de căpetenie radicali ai Ungariei, cum este : Simonyi, Joakai, Helfy, Orbán Balázs, Mocsári, Irányi, Vearhovay, Klapka şi alţii, ş'apoi a ne atribui nouă solidaritate c’un asemenea apel şi conspiraţie cu asemenea bărbaţi, este o lipsă de logică şi sfială, tot atât de mare, ca şi când ne-ar atribui un contact de idei şi sentimente c’un Naquet, Ordinaire şi Floquet din Franţa, seaŭ c’un Serurie, Carada şi Fulger de la noi!...
      Aceasta o-dată stabilit, facem o modestă întrebare confraţilor noştri de la Românul :
      Ce ar fi dis oare d-nealor, deaca, în împrejurările de facia, s’ar fi găsit la putere partidul conservator, iar nu d-nii   Rosetti-Brătianu, şi, prin urmare, pretinsul manifest al   radicalilor unguri ar fi apărut fiind  d-nealor în oposiţie? Tot noi am fi conspirat ş’atunci cu ungurii, ca să resturnăm guvernul şi să aducem invasia în ţeară? Ore ş’atunci acel act ar fi fost un atentat la siguranţa Statului român, şi iscălitorii lui nisce brigandi, cari tindeau să intre hoţesce în ţeara Românilor? Ori ar fi fost un act de patriotism şi de prietinească bună-voinţă, pentru a scăpa ţeara de guvernul <nopţei şi al trădărei>, şi a restabili vechile noastre legături cu Poarta, pentru care Românul, şi cu ai săi, acum  doi ani erau atăt de geloşi; iar iscălitorii manifestului nisce amici devotaţi ai României, inspiraţi de cel mal înalt patriotism şi liberalitate, dupe cum erau la anul 1860, când se trudeau, prin d-nii C. A. Rosetti şi I. Brătiaun, a convinge pe Vodă-Cuza să invadeze câmpiile Ungariei şi să răstoarne, cu revoluţionarii unguri, tronul Habsburgilor?!...
      Or-cum, noi, de şi sciam că una din principalele însuşiri ale radicalilor este ingratitudintea,  nu ne asceptam însă ca Românul să vină şi să atace astă-di, cu atâta hotărîre, pe acei ce serviau, acum trei   ani, cu atâta îndatorire, causa radicalilor, publicând prin organele lor acele serii de articole injurioase la adresa partidului conservator atunci la putere; articole trimise de cei de la Românul, spre a fi mai târdiu reproduse în coloanele  sale şi în cele-l’alte gazete radicale, dupe cum s’a întâmplat cu acea serie de articole intitulată <Relaţiunile de partid în România>, publicată în anul 1874 prin diarul Hon din Pesta, organul radicalului Joakai (unul din semnatorii pretinsului manifest unguresc) şi reprodusă dupe aceea de organele demagogiei noastre, spre a proba cât de mult opinia străinilor era ostilă guvernului şi Camerelor române de atunci!...
      Noi nu avem nici o temere de principiile ce profesăm şi de simpatiile ce avem pentru partidele conservatoare din ori-ce ţeară; de oare ce în însăşi această denumire se coprinde principiul ordinei ş’al adevăratului patriotism, pe cari se intemeiază interesul bine înţeles al ver-cărei ţeari ş’al ver-cărei naţiuni, ce tinde la progres, iar nu la ruină. Ei bine, de ce  Românul nu are această francheţă, acest curagiu?   De ce se lapădă de semenii săi, de radicalii din Ungaria, aruncând faptele acestora în sarcina noastră? 
      Ne oprim aci pentru astă-di, de şi am avea âncă multe de dis şi de reprodus, ca să probăm, până la ce grad se urcă puţina cugetare a adversarilor noştri, radicalii de la putere.
      Ţinem a fi generoşi şi chiar cu adversarii ce combatem. Ne rezervăm însă cele ce mai avem de spus în această privinţă, pentru alte ocasiuni, pe cari, suntem siguri, Românul nu va întârdia a ni-le procura. 


PRESSA,BUCURESCI, 17 DECEMBRE 1877.

      După căderea Plevnei, noutatea cea mai importantă, de care  s’a ocupat lumea politică, nu a fost decât convocarea anticipată a parlamentului englez şi comentariile belicoase ale pressei ministeriale din Londra. 
      La Berlin, chiar cercurile guvernamentale au fost viu emoţionate. Cu toate acestea, Gazeta Germaniei de Nord dice <că nu esistă nici un motiv pentru a se putea admite că, în actuala fasă a resbelului, Anglia ar decide a intra în acţiune pentru Turcia. S’ar putea crede mai lesne că armamentele englese n’au alt scop decât acela de a asigura garanţiile intereselor britanice cu ocasiunea negociaţiunilor eventuale de pace. Chiar în faţa dar a celor din urmă resoluţiuni luate de guvernul de la Londra, se mai speră, că se va putea reuşi, până la finele resbelului, a se depărta orce perturbaţiune a păcei europene.>
      Alte sgomote respândite susţin că, convocarea parlamentului pentru 17 Ianuariu n’ar avea alt scop, de cât acela de a cerceta o propunere în privinţa cumpărărei Egypetului; propunere, ce i s’ar supune de minister, care are intenţiunea de a răspunde, prin luarea posesiunei Egypetului, la faptul trecerei libere a Dardanelelor. 
      Până acum însă nu avem nici o veste positivă despre toate acestea, mai bine ar fi să mai adăstăm puţin, pentru a vedea în realitate, care va fi objectul deliberaţiunilor parlamentului Angliei. 
      În privinţa aceasta, diarul rus Golos, vorbind despre măsurile eventuale ce ar voi să ia cabinetul din Londra, dice că Rusia poate ascepta fără nelinisce sfârşitul acestui episode politic. 
      Tot într’o vreme însă, sgomote se răspândesc şi în privinţa încercărilor de pace, ce se urmează între cercurile politice ale Europei. În urma cererei de mediaţiune a Turciei, s’au preschimbat mai multe note între cabinetele Puterilor neutre. Nimeni până acum nu a refusat cererea de mediaţiune a Turciei, nici nu i-a dis să se adreseze direct protivnicei sale. Se susţine chiar că Germania, împreună cu Austria, ar căuta să afle, într'un mod cu totul confidenţial, cari sunt intenţiunile Rusiei.
      O corespondinţă de la Berlin, publicată în Independinţa Belgică de la 19 Decembre, susţine că, Principele Gortchacow nu va putea nici-o-dată trata pe basa notei turcesci, care ia, drept punct de plecare, integritatea imperiului otoman.
      Nu ne mirăm de loc aflând o asemenea vedere în intenţiunile Rusiei, de oare ne vorbesce menţionata corepondinţă din Berlin; dar suntem foarte mişcaţi, când vedem dicăndu-se, în aceeaşi relatare de la 19 curent, că Rusia ţine foarte mult la reluarea porţiunei Basarabiei, ce ni s’a înapoiat prin tractatul din 1850.
      Sunt unii publicişti, precum si unele publicaţiuni, cari aruncă, numai aşteptării publicului, lacom de nuvele, fel de fel de sciri, care de care mai de necredut şi mai nepotrivită.
      Este peste putinţă ca Rusia să aibă o asemenea dorinţă faţă cu Românii, când Augustul Împărat Alexandru II a dis cuvăntul său în faţa Europei, că nu pleacă să cotropească popoare, ci să desrobească pe creştini de subjugul apăsător al sectarilor Semi-lunei.
      Este peste putinţă ca Rusia să aibă o asemenea dorinţă faţă cu Românii, când cuvintele Principelui Gortchakow, din seara de 5 Decembre curent, sunt încă proaspete în memoria tuturor. La prândul de la Palat, d. ministru de finanţe, ridicând un toast, a dis că Principele Gortchacow ş’a atras simpatiele generale ale Românilor a ştiu să inspire iubire în inima tutulor câţi l’au audit vorbind despre viitorul ţărei cu atât interes şi bună-voinţă. Cancelariul imperiului, răspundând la acest toast, a dis că: lucrând ast-fel, nu a făcut decât să se pătrundă de adevăratele vederi ale Împăratului şi n’a pus în lucrare decât intenţiunile Augustului său Suveran. 
      Când dar asemenea asigurări da Principele Gortchacow, nu putem înţelege că vederile Împăratului erau de a cere Basarabia, ce o avem de la 1856, nici că simpatiile românilor au fost date cancelariului fiind că acesta ar lucra să desmembreze România. 
      Toate acestea dar sunt sgomote inventate, nefundate cu totul, şi pe cari n’avem de cât să le respingem şi să mergem înainte. 
      Găsim în adevăr oare-cari diare în Rusia, cari se ocupă de noi, pornesc fel de fel de planuri, cred că pot regula ele întinderea teritoriulul nostru, vorbind a ne da Dobrogea, a face în urmă alte schimburi şi alte întocmiri, cari de cari mai ingenioase, dupe fertilitatea spiritului iscusiţilor redactori de la foile ruse; toate aceste însă nu ne privesc pe noi românii, cari, înainte de toate, dorim să păstrăm ce avem.
      Am mai dori âncă, ca presa română să fie unanimă în privinţa aceasta. 
      Noi, în întru, ne putem despărţi în privinţa mijloacelor ce credem că trebuiesc întrebuinţate pentru înflorirea Statului; când însă este vorba de chestiuni esterioare, apoi aci nu mai poate fi cea mai mică neunire sau neînţelegere.
      Românul dar ar trebui să vorbească, şi, unindu-se cu noi în afirmarea credinţei ce păstrăm, că Rusia nu hrăneşte nici o dorinţă relativă la luarea Basarabiei, ce avem de la 1856, să arate încă, că este de părere, că nici darea Dobrogei, nici întocmirea de care vorbeşte diarul rus Gazeta de Moscova, nu va putea face mâine ca principalul organ al guvernului să susţie că s’ar putea admite o asemenea combinaţiune.
      Noi de acum ne pronunţăm că, o atare întocmire ar vătăma interesele şi viitorul naţiunei noastre.
      Mai ales în asemenea epoce critice şi dificile, totul ar fi trebuit dis, lămurit, hotărât, fără sfială, fără temere, pe faţă, pentru ca ţeara să scie ce se lucrează, şi străinul să cunoască cari sunt dorinţele şi hotărîrile noastre. 
      Păstrăm ceea ce avem, mai adăogând că: Delta Dunărei ne este indispensabile. 
      Încă o dată am dori să vedem şi cuvăntul Românului, care, fiind organ oficios, ne va spune tot de o dată cari sunt şi vederile guvernului în privinţa aceasta. 


